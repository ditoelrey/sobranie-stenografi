{"speaker": "Африм Гаши", "raw_text": "Почитувани колеги пратеници, продолжуваме со работа со Седмата седница на Собранието на Република Северна Македонија. Пратениците Моника Зајкова, Али Ахмети, Мендух Тачи, Зијадин Села ме известија дека се спречени да присуствуваат на седница. Продолжуваме со претресот. Следен за збор е пратеникот Сања Лукаревска, повелете.", "source_page": 1}
{"speaker": "Сања Лукаревска", "raw_text": "Благодарам. Почитуван претседателе, почитуван мандатар, почитувани присутни. Ќе започнам со два цитата. Приоритет ќе дадеме на закрепнување во економската сфера, тоа нема да биде ниту брзо ни лесно меѓутоа со една макотрпна работа, со многу енергија, со многу труд, со многу залагања, со чесен пристап кон работата, со организирана и тивка работа мислам дека ќе почнеме да ја придвижуваме Македонија во една подобра насока. Исто така, приоритет ќе биде борбата против корупцијата и криминалот како и намалување на ова високо ниво на корупција и криминал што го има Република Македонија. Втор цитат: Продолжување на реформите, бескомпромисна борба со криминалот, добри меѓуетнички односи се главните цели на новата владина програма. Чесен, одговорен и транспарентен пристап во работата на Владата. Промоција на македонски економски интереси во странство, засилување на економската и јавната дипломатија и засилување на врските на Македонија со дијаспората и заедничка соработка за националните и државните интереси. Критериумите од Копенхаген остануваат наша цврста определба на патот кон членство во ЕУ. Продолжуваме да бидеме фокусирани и на усвојување на законодавството на ЕУ и негово спроведување, Владата ќе продолжи да го заштитува македонскиот идентитет и култура. Ова се делови од две експозеа на некогашниот премиер како мандатар Груевски во 2006 година а вториот цитат е од сегашниот премиер господинот Мицковски во 2014 година. И, речиси се е исто само него го нема. Загрижуваат одредени недоречени ветувања во предложената програма. На пример, преиспитување и рационализација на поставеноста на органите на Државната управа со можност за спојување или укинување на одредени државни органи. Дали новата реорганизација на државните органи која во својот познат манир ја изгласавте после полноќ и во скратена постапка која до пред извесно време ја критикувавте ви беше потреба за реформа која всушност ќе биде и соодветно прочистување. Во функција на РЕК Битола најавувате отворање на нови рудници за јаглен како и можност за рударско - енергетски комплекс во Источна Македонија. Хидро централи на Злетовица, кај брана Кнежево и две во околината на Пробиштип и на Кратово како и отворање на рудници во близина на Стогово, Тајмиште, Плавици и Лојане. Дали новото Министерство за енергетика е покусиот пат за ефикасно да се претвори државата во рударска депонија. Дали инфраструктурната модернизација ќе ја продолжите според договорот со „Бехтел и Енка“. Дали ќе го завршите автопатот кон Охрид по исправната траса за што ни требаа години. Се надевам дека по грижливо ќе им се пристапи на најавеното проектирање на обиколници кај Тетово, Штип, Прилеп, Велес, Битола, Кавадарци, Ресен и Охрид. Кои пристаништа ќе се до изградуваат на езерата и дали копањето по дното за пристаништата да примат повеќе пловни објекти е добро особено за Охридското езеро. Под реформи на правосудниот систем најавувате правда за неправедно осудените во политички монтирани случаи. На кои политички случаи конкретно се мисли. Дали на оние кои што упаднаа во највисокиот законодавен дом на 27 април. Распуштање и законска реформа на судскиот Совет и Советот на Јавни обвинители за чии што членови констатирано е дека го изгубиле кредибилитетот. Да, тоа е неопходно и согласни сме буквално сите. Загриженоста за изведбата на реформа произлегува од сеќавањата, постапка за ревизија, испитување на законитоста на целокупното работење на СЈО со посебно внимание на загрозување на човековите права направени на СЈО. Прекршување на закони при постапување, расчистување на утврдени злоупотреби на исплата на финансиски средства кон Обвинители, истражители и советници и нивно враќање во Буџетот. Се добива впечаток како оваа операција да е веќе и претходно подготвена. Иако во предизборието се најавуваше чешлање на имотната состојба и потекло на имот на сите граѓани во меѓувреме се ограничите на имотот на судии, Обвинители, политички функционери и високи раководители во јавниот сектор. Недостасува уште периодот кога ќе се спроведе целиот овој процес. Во делот на владеење на правото како насушна потреба на македонскиот политички систем од демократска реформа покрај намалување на број на пратеници, една изборна единица, укинување на изборниот цензус за избор на претседател. Укинување на техничка Влада, впечатливо е воспоставувањето на можност за разрешување на градоначалник. Токму оваа формулација отвора можност за сомнеж во поинаква заднина на измените во законот кој го најавивте за да нема избори во општините каде што градоначалниците се избрани за пратеници или стануваат министри. Изговорот дека нема потреба да се фрлаат народни пари за избори во неколку општини на некој начин и суспендирање можеби на демократијата. Зарем не е подобро да се донесе одредба, актуелните градоначалници да не можат да се кандидираат за други функции а врз основа на тоа граѓаните нема да се изиграни. Доаѓаме до приоритетите во надворешната политика. Клучна стратегиска цел на идната Влада е Македонија да биде полноправна членка на Европската Унија. Најавувате нова национална стратегија за надворешна политика силна заложба за изнаоѓање на соодветно решение во прилог на реално придвижување на процесот на европската интеграција. Без при тоа да се прифати диктат на трети држави. Дали под диктат на трети држави, мислите на бугарскиот или на диктат од Франција или САД. Како и да е Уставот сепак ќе го отворите и ќе видиме за што. Крајот на програмата гордо е сочуван за правата и слободите, односите меѓу етничките заедници, жената во центарот на македонското општество, младите во фокусот, владина транспарентност и очетност, слободни и независни медиуми и поддршка на граѓански сектор. За нив посветени само 6 страни. Иако во програма сте напишале проекти кои допрва ќе ги направите, за поздравување е тоа што ќе се продолжат одредени добри решенија во даночната сфера, во дигитализацијата, во обновливите извори на енергија, во културата, земјоделието, поддршка за иновации, повисок стандард на вработени и на пензионери. Нешта кои што Владата на СДС не ги избегна на достоинствено ниво. Не слушнавме ништо за продолжување на „Мој ДДВ“, но заради заедничко добро посакувам за време на вашиот мандат да не се соочите со ниту една криза од формат на трите светски кризи. Според оценките на угледниот економист, Владата на СДСМ успешно ги менаџираше, сведувајќи ги на минимум разорните последици од кризите. Дури и во такви услови ги враќавме стотици и стотици милиони евра за Скопје 2014, за промашениот проект на автопатот кон Охрид и за бројни не продуктивни трошења. Во време на тие кризи, со над една милијарда евра помогнавме бројни семејства, за тие пакети на помош наменети за најранливите, вие достоинствено не гласавте. Од како станавте опозиција, а се 8, ај, и во добри и во лоши, имавте само еден збор, избори. Бидејќи слепо целевте кон власта. Затоа кога велите, почнуваме да ја реализираме нашата визија за државата која повторно е во рацете на народот, каде секој граѓанин има можност да напредува и да живее достоинствен живот, имате обврска за огромна искреност. И, уште нешто. Ако добиените избори од ВМРО – ДПМНЕ за некого значеше надеж, сега уште не вселени на Илинденска може да констатираме дека надежта веќе заминува бидејќи ја однесоа постизборните играрии. Просто фрапантно е како за неколку дена се погазени неколку работи. Станува збор можеби за некоја куса лента на која што го нема името на државата а камо ли нејзиното достоинство, добро и нејзината иднина, со чест на исклучоци министрите кои што се предлагаат веројатно ќе истераат епизодна. Преку ноќ исчезна проблемот со издавањето на патни исправи а од понеделник веројатно ќе исчезне и миризбата во клинички. Пред извесно време најавивте дека секоја недела ќе има изненадувања, недостасува уште и она и тоа не е се. Туку кога ќе не изненадите со ветената една милијарда, не слушнавме ниту збор за неа. Дали се работи за пари од земја преку коњски скок за што бевме јавно предупредени пред 3 години е инфилтрирана во државата. Скокот се случи, ќе видиме до каде ќе не однесе овој пат. Ви благодарам.", "source_page": 1, "end_page": 2}
{"speaker": "Африм Гаши", "raw_text": "Ви благодарам. За реплика се јави пратеникот Бојан Стојаноски, повелете.", "source_page": 2}
{"speaker": "Бојан Стојаноски", "raw_text": "Благодарам. Почитувана Лукаревска, не постои во управувањето на институциите нешто како преку ноќ. Не исчезна проблемот со патните исправи прекуноќ туку исчезна затоа што, еден способен човек способно ја управуваше институцијата која што до тогаш на начин на кој што преку факти и аргументи изнесени пред јавноста. беа изнесени како некој кој што ете на некаков начин, да не употребам некој посоодветен збор, не домаќински раководел со институцијата.", "source_page": 2}
{"speaker": "Велите", "raw_text": "Исчезнува надежта. Јас не би се согласил со вас, туку надежта е многу повеќе присутна како секој ден поминува а ќе кулминира денеска каде некаде во доцните часови ќе ја изгласаме новата Влада. Зборувате за економија, енергетика и се ти не какви работи. Јас би ви кажал една работа бидејќи вие скоро 7 години ја оправувавте Управа за Јавни Приходи. Ако ја отворите програмата и ако сте ја прочитале, таму ќе најдете две важни работи. Првото, имплементирање на Е Фактурата, нешто кои што вие 7 години намерно не го имплементиравте. А, она што е уште поважно е фер однос кон сите даночни обврзници. Што мислам тука на фер однос. Ако некој во оваа држава има и права има и обврски. А, обврските треба да бидат подмирени а не кога треба, не се притисне некој. Кога треба инспекторите да се пратат во некоја фирма за да се притисне, тие да одат и ревносно да ја работат работата. А, не неколку стотина метри од тука да имате даночен рај каде што никој 7 години не влегол да праша. Дали воопшто знаат што е фискална каса а небаре па да им побара и фискална сметка. Понатаму, кажавте една работа за која што никој од СДСМ нема апсолутно никакво морално и човечко право да збори, а тоа е за судскиот прогон. И, вие кажавте дека ние ќе расчистиме со тоа. Да, точно е. И, за тоа сум горд и денеска кога ќе гласам за новата Влада најмногу еден од аргументите ќе ми биде тоа за расчистување на тие кои што се неоправдано испраќани по затворите. Па, и самата ги споменавте оние од СЈО, па ќе ве потсетам тука на Кацарска, па ќе ве потсетам на тоа дека 7 години секој што влегуваше во штабот на ВМРО - ДПМНЕ не баре трафика имавте поставено и само му лепевте квалификативи. Соработник, сведок, прво обвинет, второ обвинет. И, факт е дека во оваа држава илјадници луѓе беа под политички прогон затоа што, на вас така ви одговараше. И, да, секако. Секој во оваа држава заслужува правично судење и тие кои што беа жртви на политички прогон тоа и ќе го добијат. Оние кои што неоправдано лежеа по затворите затоа што, можеби беа симпатизери на ВМРО – ДПМНЕ или ја сака оваа држава, ќе ја добијат. Ќе ја добијат заслужената почит од институциите затоа што, се наоѓаа таму каде што не би требало да се наоѓаат. А, пак за волја на вистината, тие таквите од кај вас, тие таквите кои што не беа од кај вас но ви ја управуваа Владата. Еднаш засекогаш некој во оваа држава ќе ви покаже како може да биде чесен и да има храброст и конечно да ги повика на одговорност така како што сега ги испрати на клупите кои што се наоѓаат од вашата страна. А, тоа е опозиција. Благодарам.", "source_page": 2, "end_page": 3}
{"speaker": "Африм Гаши", "raw_text": "Ви благодарам. Контра реплика Сања Лукаревска, повелете.", "source_page": 3}
{"speaker": "Сања Лукаревска", "raw_text": "Почитуван колега Бојан, мислам дека дадов и доста конструктивни сугестии. Да, кажав дека во програмата која што е предвидено сето она кое што претставува даночна реформа која што е започната, не заради мене не е завршена, има многу други сегменти. Посакувам многу успех и на новата министерка за финансии и на целиот нов тим кој што ќе работи и да ја спроведе Е – Фактура, за да го фатиме редот на регионално ниво. За даночниот рај, максимално сум се трудела да работам чесно, транспарентно и да не правам одредени поделби по ниеден основ кај никој даночен обврзник. Реформа во судскиот Совет, дадовме поддршка и сите политички партии ја имаат дадено поддршката дека да, ова разорено судство дека мора да се реформира за да судската власт биде на ниво на кое што се очекува. Благодарам.", "source_page": 3}
{"speaker": "Африм Гаши", "raw_text": "Ви благодарам. За реплика се јави пратеничката Марија Петрушевска, повелете.", "source_page": 3}
{"speaker": "Марија Петрушевска", "raw_text": "Благодарам. Почитувана македонска јавност, мандатари, идни министри. Почитувана колешке Лукаревска, морам да забележам дека во споредба со некој од вашите соговорници, вие навистина барем имавте доблест да ја погледнете посоодветно програмата односно да ја прочитате. Меѓутоа чинам дека е и доблесно да кажете дека програмата прави еден сериозен скрининг на состојбите односно моменталните состојби во државата кои што впрочем ги наследуваме од Владата на СДСМ каде што и вие бевте дел. Имено, програмата е реформска и има за цел да го рестартира и врати во живот буквално секој сектор. Моменталната Влада наследува еден колапс. Почнувајќи од економскиот сектор од каде што вие доаѓате, понатака во здравствениот, образовниот, културолошкиот и секако правниот сектор. И, длабоко во програмата ние за разлика од претходната Влада предвидуваме јасни мерки. Еве ќе споменам само дел кои што би сакала и вие да ги прокоментирате а гледам некако ги избегнувате бидејќи прават јасна разлика. За разлика од 7 годишното владеење на СДСМ каде што се уште ги чекаме Гугл и Фејсбук, ние предвидуваме веќе во вторник повеќе од 400 милиони евра инвестиција. Оваа Влада предвидува сериозна поддршка за локалните самоуправи кои што во изминатите години имаа сериозна блокада. И, не би продолжила со дополнителен прогон и политичка тортура во однос на блокада на проектите за локалната самоуправа кои што при тоа значеа живот за граѓаните кои што живеат во тие населени места. Но, ние предвидуваме 250 милиони капитални инвестиции за конкретни проекти за поддршка на локалната самоуправа. Се осврнавте во делот и на надворешната политика и европската интеграција, вие го имате моментално колегата Митко во делот од пратеничката кој што доаѓа од Секретаријатот за европски прашања, ќе го замолам да го прашате. Кој е најголемата придобивка на европската интеграција. А, беше апсолутно испорачана од поранешната Влада на ВМРО – ДПМНЕ. Визната либерализација покажа и ја донесе впрочем Владата на ВМРО – ДПМНЕ. Така да верувајте во капацитетот и на оваа Влада, јас сум убедена дека нашите стратешки приоритети апсолутно и со сигурност ќе бидат испорачани а и ќе донесеме дефинитивно многу поквалитетен живот од она што вашата Владата за не успеа да испорача. Ви благодарам.", "source_page": 3}
{"speaker": "Африм Гаши", "raw_text": "Ви благодарам. Контра реплика Сања Лукаревска, повелете.", "source_page": 3}
{"speaker": "Сања Лукаревска", "raw_text": "Почитувана колешке, обврска на нас како опозиција е да будно ја следиме работата на Владата. Секоја добронамерна критика за реализиран или нереализиран проект ќе биде наша обврска, а ваша обврска е она кое што го имавте ветено пред граѓаните, за кои што имавте огромна поддршка, имате апсолутната власт во државата е сето тоа да го реализирате искрено, транспарентно и отчетно.", "source_page": 3}
{"speaker": "Африм Гаши", "raw_text": "Ви благодарам. Следен за реплика е пратеничката Бети Стаменкоска Трајкоска, повелете.", "source_page": 3, "end_page": 4}
{"speaker": "Бети Стаменкоска Трајкоска", "raw_text": "Почитувани присутни, почитувана македонска јавност. Почитувана колешке Лукаревска, да, во еден дел спомнавте делот од програмата што вам лично ви се допаѓа и драго ми е што владеење на правото лично ви се допаѓа и ќе го подржувате тоа. Е, сега критикувавте дека нема надеж, замислете критикувавте Влада која се уште не е именувана дека нема надеж, баш напротив има надеж. А, зошто има надеж? Заради тоа што во овој состав нема луѓе или нема човек кои бил извршител на Заев кој ги штител фирмите на Заеви оние фирми што секој квартал беа на врвот на листата на должници за ДДВ. Во овој состав нема да најдете човек кои во пресрет на локалните избори во 2021 година потрошува 440 илјади евра за привремени вработувања. Во овој состав нема да најдете човек кои противзаконски со службени возила се движел на партиски настани, во овој состав исто така нема да најдете човек кој го познавал Вулент Карнизоба од Струмица или пак Егзон Бериша од Косово, можеби ви звучат познато, сигурна сум дека ви звучат заради тоа што се тие дел од најголемиот скандал со милиони евра кои се провлече во Управата за јавни приходи, тоа е само мал дел од она што вие го дозволивте во оваа Управа за јавни приходи да се случува Почитувана колешке додека ја пеплосувавте државата, вие бевте замижани кон одговорноста, вие бевте замижани кон тоа да ја барате одговорноста од сите кои тогаш ги именувавте. Замижани бевте додека со вашето криминално работење ја уништувате и вашата партија и Македонија, но сега е време да отворите очи и да внимавате од кој страна одговорноста ќе ве стигне, затоа што седите во редови каде сигурно одговорност ќе има кај многумина од вас. Ви благодарам.", "source_page": 4}
{"speaker": "Африм Гаши", "raw_text": "Ви благодарам. Контра реплика Сања Лукаревска, повелете.", "source_page": 4}
{"speaker": "Сања Лукаревска", "raw_text": "За сите имиња за кои што ми зборувате, за криминал навремено имам известено до институциите, вие тоа добро го знаете, инаку не би биле на листа на должници ако сум сакала нешто да скријам. Но, јас мислев дека ќе ми замерите затоа што не спомнав во мојот говор дека има само 3 жени во Владата, а тоа всушност и вие сте жена па треба тука да ме поддржите бидејќи вашата претседателка на држава вели: Доаѓа време на жените, време е за машка еманципација, а истовремено на 8 март 2023 година овде имате кажано дека власта ја третира недостоинствено.", "source_page": 4}
{"speaker": "Африм Гаши", "raw_text": "Ви благодарам. Следен за реплика пратеникот Павле Арсоски, повелете.", "source_page": 4}
{"speaker": "Павле Арсоски", "raw_text": "Почитувана колешке Лукаревска, како долгогодишен директор на една важна институција каква што е УЈП, вие дефакто бевте дел од економскиот тим на бившата Влада и сите негативни параметри одат делумно и на ваша сметка. УЈП како државна институција надлежна за прибирање на јавни приходи и даночна контрола сметам дека не ги исполнуваше обврските на потребно ниво. Данокот односно јавниот приход кои го наложува државата кон поединци и претпријатија не се прибираше со потребно темпо и рамниште. Основната функција на даноците е фискална, но и стабилизациона политика и борба против инфлацијата, а инфлацијата во државата галопира. Залудни се истакнувањата дека платите и пензиите растат во изминативе години кога инфлацијата и ценовните шокови ги обезвреднуваат истите. Сигурно сте свесни колешке Лукаревска за констатација на меѓународните институции и експерти дека Македонија е една голема перална на пари. Криминалците ги прикријат изворите на средствата од илегално потекло за да избегнат запленување. Македонија има една од највисоките стапки на сива економија во Европа, дури од македонската економија отпаѓа на сива економија, некои меѓународни институции проценуваат дека се работи за сума од 2,5 до 3,5 милијарди евра годишно. Во такви услови и мотивацијата на граѓаните за плаќање на даноци е ниска кога постојано гледаат дека некој друг не плаќа, а државата не реагира. Вашата Влада наместо да ја зајакне фискалната дисциплина редовно го избираше полесниот пат, да ги оданочи оние кои што веќе плаќаа данок. Се уште постојат градови и села, населби и цели региони кои можеме да ги наречеме фискал фри зони или даночен рај, дури и овде во главниот град, во Скопје и приградските населби. Вашата поранешна институција УЈП константно имаше проблем и недостаток на обучени инспектори, а вие не успеавте да се изборите во рамките на Владата да вработите доволно луѓе и да бидете ефикасни на теренот. Македонија има огромен долг и потребно е да се отвори широк фронт за борба против сивата економија, за да се зголемат буџетските приходи и да може Владата полесно да управува со фискалната политика.", "source_page": 4}
{"speaker": "Африм Гаши", "raw_text": "Ви благодарам. Следен за реплика пратеничката Драгана Бојковска, повелете.", "source_page": 4}
{"speaker": "Драгана Бојковска", "raw_text": "Благодарам почитуван претседател на Собранието. Почитуван мандатар иден премиер, почитувани кандидати за министри, идни министри, почитувани колеги пратеници, почитувана јавност, почитувана колешке Лукаревска, тоа што сте опозиција во моментов не значи дека ќе бегате од очите на јавноста за неспособното водење на институциите 7 години и тоа што директно ги погоди граѓаните на Република Македонија така да честа е наша на пратениците од ВМРО - ДПМНЕ и коалицијата да се соочуваме директно со вас кои што всушност во вашите редови сте членови на Владата, раководство на партијата и слично, освен тоа, освен политичкиот пораз кои што доживеавте како партија од 18 мандати. Како носителка на изборна единица 3 кои што освоивте 4 мандати само за разлика од пратничката листа на ВМРО ДПМНЕ која што освои 14 пратеници, искрено очекував да се одважите. Освен тоа како најслабо водење на вашата институција, односно на Управата за јавни приходи можам да кажам дека заради истото тоа се соочивме до даночна евазија во државата од 40% каде што директно се погодени граѓаните на Република Македонија и нивното живеење. Почитувана госпоѓа Лукаревска, во однос на вашата реформа која што ја воведовте нели „Мој ДДВ“ која што ја нарекувавте начин за зајакнување на економијата и претседателот Христијан Мицкоски истакна дека истата нема да ја укинеме туку само ќе ја надградиме, но не како начин за водење на економијата и зајакнување на економијата бидејќи сметам дека е смешно да се занимаваме со тоа што колку нели, пари ќе им ставиме во џебот на граѓаните, само ќе ја надградиме, но како што реков не како на начин за јакнење на економијата. Нашата програма е богата со мерки кои што ќе значат силна економија и силен животен стандард за граѓаните, вие тоа во наредниот период ќе можете да го видете, во нашата програма имаме и реформи кои што се однесуваат на Е - Фактура нешто што вие не успеавте да го воведете, а освен тоа ќе се задржиме на ниските даноци како начин да ги мотивираме граѓаните да ги плаќаат своите даноци. Како што истакнав се соочуваме со висок процент на даночна евазија. Па, тоа ќе биде начинот со кој што пробираме даноците во Буџетот на Република Македонија и со тоа ќе бидат мотивирани граѓаните истите да ги плаќаат и да добиваат за тоа јавни, квалитетни добра и услуги. И, не заборавајте дека наш суштински коалиционен партнер е народот, нешто што вие како СДСМ го заборавивте. Не е народот тука за да опстои СДСМ на власт. Се надевам дека пораките кои што ви ги испрати народот во наредниот циклус ќе ги научите. Ви благодарам.", "source_page": 4, "end_page": 5}
{"speaker": "Африм Гаши", "raw_text": "Ви благодарам. Контра реплика Сања Лукаревска, повелете.", "source_page": 5}
{"speaker": "Сања Лукаревска", "raw_text": "Благодарам. Мислам дека дел од работите што ги кажувате во репликата, јас не ни наспомнав, буквално ништо од тоа. Само прашав за одреден сегмент за кој што сметам дека е популарен и признат од граѓаните. Во која насока ќе се движи. Ништо, ништо повеќе. Ако денеска треба да правиме анализа ние на економски резултати и мерки и проекти реализирани. Не можам да кажам дека како што вие зборувавте ништо не е направено, напротив има одредени резултати. Но, дали можело подобро и повеќе. Секако. Како што кажав во мојот говор, не дај Боже да имавте и вие таква ситуација на власт со 3 кризи кои што навистина е макотрпно да можат да се менаџираат. Затоа како опозиција будно ќе следиме, да видиме вашите економски мерки и проекти кога, како и спрема кого ќе бидат реализирани. За Е – фактура, не би сакала тука да зборувам, надвор слободно ќе ви образложам каде и …", "source_page": 5}
{"speaker": "Африм Гаши", "raw_text": "Ви благодарам. Следна за реплика пратеничката Билјана Кузманоска, повелете.", "source_page": 5}
{"speaker": "Билјана Кузманоска", "raw_text": "Почитувана колешке, судејќи по вчерашниот ден очекував дека нема да биде прифатена програмата од ваша страна. Ја спомнавте Европската Унија и евроинтеграциите па, се прашувам дали сте свесни дека токму заради отсуство на реформа во администрацијата која требаше да биде професионална, непартиска и функција на граѓаните Македонија не доби датум за почеток на преговорите а за тоа беше виновна вашата Влада. Ама и патот кон ЕУ ви беше само декларативна заложба затоа што, реално ако имавте некаква намера да не носите по тој пат немаше да си дозволите да се потрошат 440 илјади евра за привремени вработувања во УЈП. Ако имавте бар трошка грижа за граѓаните и за државниот Буџет немаше на партиски настани да одите со службени возила чии трошоци ги плаќаат македонските граѓани од својот џеб. Токму заради тоа ви пречат стручните, компетентни кадри предложени од почитуваниот мандатар, затоа што за нив нема да слушнете за криминали и корупција, туку тоа се луѓе кои се и над се, им е интересот на државата кој подразбирам многу работа чесност и отчетност. Заради оваа програма и овие луѓе ја добија историската најголема доверба од народот. Наместо да критикувате, ве советувам да се преиспитате зошто во изборната единица каде што токму вие бевте носител имавте катастрофален резултат. Почитувани колеги од редовите на СДСМ, граѓаните не се кратко паметење и знаат да казнуваат. Јас ве уверувам дека овие луѓе никогаш нема да дозволат што туку отворена компанија да добие милионски поврат на ДДВ а да плати ДДВ само неколку илјади евра ниту пак ќе дозволат било чија фирма да има милионски долгови на не платен ДДВ. Експертите за вакви сценарија се во вашите редови. Народот е оштетен од ваша страна вие ни оставивте опустошена држава го ограбивте државниот Буџет институциите ги направивте да се нефункционални, здравството не може да биде поболно од ова што е сега а за жал образованието е подолу и од дното. А, токму овие луѓе максимално ќе се посветат за внатрешните проблеми и клучните реформски зафати и убедена сум дека успешно ќе се справуваат со сите предизвици. И, не се секирајте доаѓаат подобри времиња за Македонија, кога веќе немавте сопствени идеи подржете ја нашата програма и барем еднаш покажете реална грижа за Македонските граѓани, тие го заслужуваат тоа. Благодарам.", "source_page": 5, "end_page": 6}
{"speaker": "Африм Гаши", "raw_text": "Ви благодарам. Контра реплика Сања Лукаревска, повелете.", "source_page": 6}
{"speaker": "Сања Лукаревска", "raw_text": "Очигледно е дека заради тој изборен резултат седиме кај што седиме и сме се обврзале да бидеме конструктивна опозиција, мислам дека заврши времето на кампања. Ја добивме пораката од граѓаните како што вие ја добивте и честа и привилегијата и поддршката од граѓаните, тоа е завршено. Но, ве замолувам да го задржиме нивото на комуникација и на една политичка фер дебата како меѓу две релативно млади жени овдека во Парламентот, нема да дозволам да ме наведувете дека сум одела на партиски настани со службени возила.", "source_page": 6}
{"speaker": "Африм Гаши", "raw_text": "Ви благодарам. Следен за реплика пратеникот Миле Цеков повелете.", "source_page": 6}
{"speaker": "Миле Цеков", "raw_text": "Почитувана колешке, во вашиот говор зборувавте за многу области, но никако не ја спомнавте Управа за Јавни Приходи. Не знам од која причина, зборувате да се продолжила реформата која била започната од вас, не знам исто така за која реформа, дали за онаа реформа која од листата на должници од 2020, 2021, 2022 и 2023 година се едни исти компании од Струмичкиот регион кој што должат над пет милиони евра. Но, во паралела исто така ја спомнавте и РЕК Битола, па можеби ја наградивте затоа што ги зедоа нај големите тендери во РЕК Битола, истите тие компании кој што најголеми должници на УЈП. Еве ја листата сите ги знаеме тие компании. Тие компании ја ликвидираа Еуро Стандард Банка и долажат над 8 милиони евра. Од вашето преземање на власта во 2017 година, ветувавте голема борба со сивата економија. Не да ја намалите сивата економија, вие ја зголемивте. Во моментов сивата економија е 33% почитувана колешке. Исто така, спомнавте дека сте биле соочени со 3 кризи, па можеби таа е причината која што не се прибираа даноците од фирмите кои што должат над 8 милиони евра од струмичкиот регион. Ви благодарам.", "source_page": 6}
{"speaker": "Африм Гаши", "raw_text": "Ви благодарам. Следен за збор е пратеникот Љупчо Пренџов, повелете.", "source_page": 6}
{"speaker": "Љупчо Пренџов", "raw_text": "Благодарам претседателе. Почитувана јавност, почитувани колеги пратеници, почитуван мандатар, кандидати за министри. Денес е убав ден, денес е голем ден затоа што, во историјата заминува нај неспособната и најкриминалната Влада која што некогаш Република Македонија ја видела. Денес е голем ден и затоа што, после 2008 година за прв пат ќе имаме целосна промена на власта. За многу граѓани и за мене денес е голем ден. Затоа што конечно кланот Заеви како и холдингот ДУИ бизнис заминуваат во историјата. Денес почитувани пратеници, почитувана јавност е денот кога оние кои немаат народен легитимитет и кредибилитет и никогаш не излегоа на избори не владееја, не управуваа и не пљачкаа. Денес, заминуваат тие луѓе и на нивно место доаѓаат луѓе кои што беа на избори и кои што добија не запамтен народен легитимитет и кредибилитет. Симбол, за овие промени, за ова надеж и верба и негова персонификација помеѓу граѓаните е мандатарот господинот Христијан Мицкоски. Христијан Мицкоски го познавам повеќе од 9 години и сакам да го истакнам дека се работи за многу работлив, и многу истраен човек. Човек кои што не застранува од плановите и визијата кои секогаш однапред му се предвидени детално разработени и споделени со соработниците и јавноста и во тоа може да е увериме преку Програмата и 1198, а потоа преточена како дел и од Програмата за работа на Владата. Покажа истрајност, цврстина и силен карактер, кои со години го напаѓаа, клеветеа, негираа, затоа што беа уплашени дека ќе дојде денешниов ден. Денес Мицкоски стои пред нас и ни вели дека Македонија ќе биде подобро место за живеење. Јас сум убеден дека неговиот план и визија се реални и остварливи, ќе биде пеколно тешко до финишниот резултат, ќе биде испорака на ветувањата. Јас во тоа верувам и јас за тоа ќе гласам. Во секторот одбрана, застанува многу искусен, работлив и тивок политичар. Пошто сум убеден дека под негово водство во НАТО нема да бидеме земја од која што се плаши да не дадеме уште некој пасош на уште некој шпиун, туку ќе биде човек на кого што НАТО ќе може целосно да се потпре бидејќи НАТО е силно онолку колку што е силна најслабата алка. Во Министерство за внатрешни работи седнува господинот Панче Тошковски, можеме да кажеме и веќе докажан во својата работа во 100 дена техничка Влада. Ги видовме неговите квалитети. Она кое сакам да го порачам господинот Тошковски е тоа дека не спорно е дека во Македонија има многу криминал тоа го знаеме сите, не спорно е дека улиците ни се полни со дрога и тоа го знаеме сите. Не спорно е дека треба да има голема битка на Министерство за внатрешни работи против овие девијантни појави, но она кое што исто така сакам да го потенцирам е тоа дека криминалот е и во Министерство за внатрешни работи внатре. Не е само криминалот надвор затоа што некому така му одговараше и мислам дека и тоа како треба да се позанимавате со тие работи. Почитувани пратеници, Македонија конечно после долго време добива министер за транспорт и врски. До сега една од одлуките на Социјалдемократски сојуз беше тоа што при жив, здрав и прав министер за транспорт и врски Артан Груби ги водеше клучните проекти од градежништвото. А Артан го знаеме сите, оние кои што го знаат подобро велат ако Артан денеска не земе од некого нешто, не позајми од некого нешто, не земе некоја провизија од некого, ако е таков денот погоден тогаш велат парите од едниот џеб си ги вади и ги префрла во другиот со цел да ја задоволи дневната рутина на својот карактер. Господине Николовски знам дека патот за Охрид под ваше водство ќе биде завршен во рекорден период, очекувам брзо да се заврши до Прилеп, патот до Бугарска граница од Ново Село и се она што е ветено во програмата бидејќи во Македонија долго време никој ништо не гради. Почитувани колеги, надворешната политика обично е симбол за ova сто се случува во државата. И затоа до сега го имавме Бујар Османи за министер за надворешни работи. Она по кое што гледавме беа битките, не за Македонија да ги полни насловните страни по добро, почитувани успеси. Главна битка беше и во насловните страни и во Министерство за надворешна политика, дали Бесмира Ејупи ќе биде конзул, дали ќе биде амбасадор или ќе ја пратат некаде постојан претставник. Господине Муцунски тоа треба да престане, треба да имаме дипломати кои што ќе даваат позитивна слика за државата, дипломати професионалци со кои што Македонија ќе се гордее. Еден од клучните сектори, секторот финансии оди кај искусна министерка која што ќе има огромни маки со оваа претседателе, задолжена држава 30 милијарди евра потрошивте да ви дадеме еден лист бел хартија да кажете што направивте во овој мандат. Не можете три работи да напишете, а 30 милијарди ги нема. Е затоа некој потоа треба да ги плаќа каматите кој што 2017 година во Буџетот беа 130 милиони, а оваа година ќе бидат 250 милиони евра суви пари, не да враќаме долгови, само да плаќаме камати поради тоа што 7 години не способни политичари без народен кредибилитет, без одговорност кон народот ја водевте оваа држава. образованието еден од столбовите на општеството очекувам од професорката Јанева да имаме соодветни наставни програми кои што се доликуваат на западните развиени држави затоа што до сега во Министерство за образование и наука единствено беше важно кои ќе ги печати учебниците, дал Ард Слабина, дали некоја друга фирма и кој потоа од големи десетици милиони евра тендери ќе ги зема провизиите. Министерство за дигитално општество исто така многу важно во намалување на корупцијата, бидејќи корупцијата не јаде и ни е главно ветување кон граѓаните. Сума сумару, остануваат не локалната самоуправа за која што како никогаш до сега ќе се понесе внимание каде што ќе се помагаат општините. Локалната самоуправа со оваа Влада добива нова димензија според Перински трудете се да имаме рамномерен оригинален развој и секоја општина да го добие она кое што е ветено од страна на Владата. Драго ми е што во новото министерство за енергетика наместо тоа да се тепаме по улици односно да се тепаат по улици кој и колку и каде треба да продава струја уште не дојдени на власт да станеме енергетски не зависна држава. И да направиме разликата што е државничко однесување и одговорно према граѓаните, а што е пазарџиско однесување и одговорно према кликите кој што не ставиле на власт. На крајот сакам да посакам многу среќа на секое од вас на чело со мандатарот, Македонија да биде нормална држава, пристојно место за живеење, Собранието секој реформски закон ќе го поздрави, ќе го поддржи, ќе му ја догради ако има потреба се со цел Република Македонија да биде држава каква што имаме сите визија да биде. Благодарам.", "source_page": 6, "end_page": 7}
{"speaker": "Африм Гаши", "raw_text": "Благодарам. За реплика Борче Цветков, повелете.", "source_page": 7}
{"speaker": "Борче Цветков", "raw_text": "Почитуван претседател, почитуван мандатар, почитувани пратеници. Колега, народот на претходните избори ви даде поддршка заради бројни популистички ветувања од текот на цела кампања. Најголема поддршка добивте токму двете чувствителни ветувања задираат на чувствата на Македонскиот народ. Тоа беа никогаш Северна само Македонија или во превод ќе го поништиме и репреговараме Преспанскиот договор. И второто ветување дека никогаш нема да се пристапи кон уставни измени. По однос на првото ветување денес се разобличува цела изборна лага. Пред нас се наоѓа состав на Влада со уставно име. Мистериозно исчезна програмата и второто ветување дека Бугари во Уставот измени под Бугарски диктат не. за да истото премине во ново ветување за признавање на малцинства со реципроцитет. Почитувани, ќе дојде време кога ќе треба да дадете одговор на овие ветувања. Предлагате вицепремиер кои негува добри односи со Русија кој по своите убедувања е на спротивната страна од политиките на нашите стратешки партнери. Предлагате министер кои вели, нема Албанец кој ќе ја отпее Македонската химна и дека ако некој верува во тоа тогаш има сериозни проблеми. Како ќе функционира оваа Влада вие си знаете. Во програмата која ја понудивте се залагате за еднакви можности на мажи и жени, а во целиот состав имате само 3 жени од 24 министерства за кој помпезно најавувавте дека ќе ги намалите. Во глуво доба изгласавте закон за реорганизација на Влада при тоа не покажавте како ќе извршите таа трансформација. Дали некој од вас знае колку време и колку закони се потребни да се променат за да профункционира оваа ваша екскурзија. И за крај, добивте поддршка од граѓаните на цела држава, во Владата внесувате кадри од две, три општини. Почитувани, вашата претстава се отпочнува. Ние немаме намера да бидеме не отповикани. Благодарам.", "source_page": 7, "end_page": 8}
{"speaker": "Африм Гаши", "raw_text": "Благодарам. Контра реплика Љупчо Пренџов, повелете.", "source_page": 8}
{"speaker": "Љупчо Пренџов", "raw_text": "Почитуван колега, срамота е и дегутантно е. Кадар на Зоран Заев да зборува за име, за идентитет или за национални предавства. Срамота е. Затоа што, да ве потсетам, вашиот Луј од Струмица ветуваше по митинзи по телевизии се колнеше во име, во жица, во алишта дека нема да го смени името. Пола пратеничка група го смени името. И сега вие дојдовте овдека да играме со чувствата на граѓаните без срам и без перде. Резултатот на оваа не искреност, на ова подметнување ќе си го видите на следните локални избори. само вит така смешкај те се, со смешкање ќе си пропаднете.", "source_page": 8}
{"speaker": "Африм Гаши", "raw_text": "Благодарам. Следен за реплика Митко Трајчулески, повелете.", "source_page": 8}
{"speaker": "Митко Трајчулески", "raw_text": "Почитуван претседателе, колеги пратеници, колега Пренџов. Мило ми е што вашето излагање слушнав за продолжување за изградба на коридорот 8 и коридорот 10Д. Затоа што овие се двете клучни транспортни артерии во државата кои не поврзуваат со регионот, но исто така и пошироко со Европа. Значи овие клучни транспортни артерии ја поврзуваат нашата држава со пристаништата на Јадранското море и пристаништата на Црното Море. Исто така ја продолжуваат поврзувањето и со пристаништето на Игуменица, односно на Јонското море. Исто ми е драго кога слушам дека ќе продолжите со изградба на Градско Дреново кое е во завршна фаза и Дрено Фаришко исто така во завршна фаза. И на Ранковце Крива Паланка која исто така е во завршна фаза. Но, најголемо лицемерие од вас да слушнам за автопатот Кичево-Охрид. Овој автопат и начинот на кој се започна неговата изградба претставува сам за градежништвото. Ова ќе се учи во читанки како не треба да се гради инфраструктура. Зошто, затоа што започната изградба на пат без механички, гео технички истражувања. Затоа што започнавте да градите пат кој поминува на резервоарот кај што Кичево пие вода. Затоа што започнавте да градите пат без ниедна клучка без ниеден спореден пат, а патиштата се градат да поврзуваат луѓе, а не да изолираат. Благодарам.", "source_page": 8}
{"speaker": "Африм Гаши", "raw_text": "Благодарам. Контра реплика Љупчо Пренџов, повелете.", "source_page": 8}
{"speaker": "Љупчо Пренџов", "raw_text": "Колега, да зборува пратеник за коридорот 10Д, чија политичка партија одбра фирма за долен веш, за гаќи, производство да прави надзор на милијарда ипол евра градежништво. Малце е срамота и дегутантно, а кога сме кај тој пат имам две работи. Првата работа е да кажете до каде се на другиов пат не овој во Охрид патот, геодетските истражувања за 10Д дали ги има и до каде се. А што се однесува до патот Охрид - Кичево или Кичево - Охрид како сакате, јас сум убеден дека во скоро време Александар Николоски ќе излезе и ќе каже дали било до митото што требало да се земе или било дека не ги бива. Претпоставувам ќе испадне и ќе каже дали рекетот бил пресуден или трасата била згрешена, а за трасата вашиот баџак викаше дека била исправна. Срамота е колега да се јавиш на реплика.", "source_page": 8}
{"speaker": "Африм Гаши", "raw_text": "Благодарам. За реплика се јави пратеникот Сали Мурати, повелете.", "source_page": 8}
{"speaker": "Сали Мурати", "raw_text": "Почитуван претседателе, почитувани колеги, почитувана јавност. Почитуван мандатор и колегата претходно што зборуваше. Вашата програма ценам дека не е во целосно согласно со Уставот и со одредбите од Рамковниот договор. Во секоја глава на вашата програма има одредени недоречености, необјективности, недовршени мисли и не реални заложби. Во вашата програма, мандаторот се поставува во улога на давате на некои права, односно нашите права ние ги исцрпуваме од Уставот и позитивните закони на оваа држава. Ниту по една цена никој не може да биде во улога на давател или земател на основните слободи и права загарантирани во меѓународното право и во утврдени во Уставот. Вашите налози во вашата програма по го надминува прагот на предвидувањето во уставот. Директно не давате доволно тежина за придобивките на хармонијата, заедништвото, различитост и други позитивни вредности на нашата татковина. Вие во вашата програма индиректно во моето излагање ќе кажам подетално за еднаквоста на граѓаните, вие малку нудите позитивно за другите. Особено за турската заедница во вашата програма. Почнува мандатот за вас другите националности или заедници и тоа нивните култури, нивните традиции, нивните образованија, нивните јазици, нивната дијаспора кој се различни пишани во вашата програма се малку вредни, помалку богати и помалку заштитени. Ако се резимира програмата во целина доаѓам до заклучок дека многу малку во програмата посветувате внимание без конкретни предлози, без одржувана добро меѓу етничките односи. И врз принципот на меѓусебна толеранција и почитувана и спроведувана Охридскиот Рамковен Договор. Рамковниот договор претставува еден компромис и афирмација на слободите и правата на неинтегрираните и маргинализираните групи, а меѓу нај неинтегрираната група е токму турската заедница. Во текот на мојата работа во Собрание со аргументи ќе изнесам 35 годишната на турската заедница во Македонија. Ќе видите дека самите ќе признаете дека сме биле 35 години во многу сфери само дека сме припаѓале на турската заедница, обесправени. Благодарам.", "source_page": 8, "end_page": 9}
{"speaker": "Африм Гаши", "raw_text": "Благодарам. Контра реплика Љупчо Пренџов, повелете.", "source_page": 9}
{"speaker": "Љупчо Пренџов", "raw_text": "Почитуван колега Мурати, благодарам за репликата. Сакам да разјасниме две работи, првата работа е дека Програма се зборот ветувања кон граѓаните, на оние кои што победиле и ја добиле поддршката на граѓаните за подобар живот за сите кои што живееме во Република Македонија, мислам дека тоа не е поврзано со Уставот. Во поглед на турската заедница ВМРО ДПМНЕ и коалицијата За твоја Македонија високо ја почитува и ја вреднува не само турската заедница, туку сите кои што живее во Република Македонија. Сметаме дека сите подеднакво тешко живееме и сметаме дека сите подеднакво заедно треба да работиме, за нашите деца да живеат многу подобро од нас. Ние сме отворени за соработка и секоја сугестија за подобрување на Програмата е добредојдена од било кого во Собранието, така што еве ја очекуваме и вашата. Благодарам.", "source_page": 9}
{"speaker": "Африм Гаши", "raw_text": "Благодарам. Следен за збор е пратеникот Бејџан Илијас, повелете.", "source_page": 9}
{"speaker": "Бејџан Илијас", "raw_text": "Почитуван претседателе, почитувани колешки и колеги, почитуван мандатар, почитувани кандидати за министри, почитувани претставници на медиумите и многу почитувана јавност. На почетокот би сакал да му посакам успешна и плодна работа на 11-тиот состав на Собранието. Денеска пред нас е Предлог составот за нова Влада и дозволете на почеток да ја изразам мојата загриженост дека и во новата Влада нема да има претставник на Турците, иако во Коалицијата на новото мнозинство има турска партија. Во времето кога се стремиме за подобра иднина, во времето кога не очекуваат важни одлуки, ние како политичари и како општество треба повеќе да водиме грижа и за немнозинските заедници кои се неразделив дел од нашата мултиетничка земја. Во минатиот период многу се зборуваше за оваа тема. Охридскиот рамковен договор е доволна подлога за решавање на нашите стремежи за да бидеме целосно интегрирани во општеството. Во времето кога јасно и искрено не се поддржува барањето за една изборна единица, ние, условно кажано, помалите политички партии сме на еден начин приморани да на изборите настапуваме со коалиции. Ваков вид на настап, покрај позитивните страни, неминовно со себе носи и низа проблеми. Но со сите специфичности здружувањето на политичките сили дава јасна синергија која и те како се препознава кај гласачите. Коалицијата Европски фронт која во себе ги згрижува политичките претставници на неколку етникуми покажа голем успех и со добиената поддршка од 137 илјади гласачи има полноправно право да се повика на политички легитимитет и овој успех, колку и да се сака, не може да се занемари. Кога сме кај оваа тема би сакал тука од говорница да го изнесам нашето видување на тезата која се зборуваше за време и после изборите, темата чисти етнички гласови. По нас, како единствена турска партија која ги претставува мнозинството на гласачите Турци во Собранието ваквите тези се бесмислени и беспредметни. Зарем другите коалиции немаат ли во нивните состави партии на помалите етнички заедници и немаат ли добиено гласови од Турците. Прашањето е, ако се гледа од оваа призма дали нивните гласови се чисти, сосема ризична тема за едно општество како нас. Оваа тема е само обид да се скрене вниманието од резултатите на изборите и легитимитетот која е јасна дека е на наша страна. Декларативно секој го поддржува концептот на мултиетничко општество, но во реалноста многу работи недостасуваат. Како на пример, јас денеска сум приморан да зборувам на еден од службените јазици и ако можам многу подобро да се изразам на мојот мајчин јазик - турски. Зарем толку ли е тешко ова Собрание да донесе одлука за користење на други јазици, особено при говори на седниците и на комисиите. Имаме примери од доста земји каде ова право е дозволено. Овој период ќе иницираме барање до Собранието се со цел да ја имаме можноста да се обратиме на своите мајчини јазици. Ако сме рамноправни граѓани дајте дозволете тоа да биде можно и во Собранието. Тука денес би сакал да повторам и сосема легитимното барање за промена на изборниот модел. Една изборна единица е идеално решение за која ќе се залагаме и во овој период, со која верувам ќе се даде силен развој на демократијата во земјата. Придобивките од Охридскиот рамковен договор за сите нас се познати. Соодветна и правична застапеност на граѓаните кои припаѓаат на сите заедници во органите на државната власт и сите јавни институции на сите нивоа е темелна вредност на уставниот систем на Република Северна Македонија. Следењето на имплементацијата на начелото на соодветна и правична застапеност на припадниците на сите заедници има суштествено значење во развојот на општеството на еднакви и рамноправни граѓани, без разлика на која заедница припаѓаат. Затоа верувам дека собраниската комисија која ќе се формира за оваа цел ќе допринесе за целосна имплементација на истата. И покрај сите злоупотреби важна алатка за спроведување на ова начело е балансерот и најавите за негово укинување ќе ја отежнат имплементацијата на правичната застапеност, која како што наведов е уставна категорија. Не можам а да не спомнам дека најавите за промена на Уставот каде немнозинските заедници ќе бидат третирани како малцинства е против духот на Рамковниот договор и може сериозно да го наруши соживотот и граѓанската рамноправност. Место овие најави очекувам што поскоро на агендата да се стават уставните промени се со цел да се отвори патот кон европската иднина на Северна Македонија, на сите граѓани на Македонија заради остварување на нашите државни стратешки интереси. Почитувани пратеници, Не очекува еден тежок период полн со предизвици и заложба за решавање на постоечките проблеми на граѓаните и на новите потреби во иднината. Јас како пратеник на Демократската партија на Турците во овој период ќе се залагам во законодавниот дом да допринесам за решавање на наведените потреби, но очекувам и ваше искрено залагање за истите. Ние, граѓаните Турци, имаме и те како проблеми со реализирање на нашите основни права загарантирани со закони и Устав. Проблемите во врска со образованието на мајчин јазик, правичната застапеност и инфраструктурните проблеми на населените места каде што живеат Турците ќе бидат наши приоритети. На крај би сакал да потенцирам дека како легитимен претставник на турскиот народ во Република Северна Македонија будно ќе ги следиме случувањата во Собранието и во Владата и ќе работиме активно се со цел да изнајдеме решение за потребите на граѓаните. Ви благодарам.", "source_page": 9, "end_page": 10}
{"speaker": "Африм Гаши", "raw_text": "Благодарам. Реплика Никола Мицевски, повелете.", "source_page": 10}
{"speaker": "Никола Мицевски", "raw_text": "Благодарам. Почитуван колега Бејџан, жалам што бројките се немилосрдни и граѓаните така одлучија и ги распределија мандатите во овој законодавен дом, но тука има и ваша вина затоа што вие сами ја одбравте страната и одлучивте каде ќе учествувате на овие избори, иако знаевте кое е расположението на граѓаните, а и во меѓусебни разговори во многу работи имавме заеднички согласувања по однос на состојбите во државата. Ние имавме ветување во делот од нашата Програма, стои дека покрај намалувањето на Парламентот, на Собранието, од 120 на 90 пратеници, едно од главните ветувања беше дека ќе работиме и за една изборна единица. Се надевам дека и Фронтот каде што во моментот се наоѓате ќе ја поддржи таа една изборна единица затоа што и во минатиот мандат имавме реални разговори, меѓу кои и со вас за таа една изборна единица да стане реалност и еве остануваме на ставот дека продолжуваме да бараме една изборна единица со сите политички субјекти во Собранието. Вчера колегата Сали Мурат истакна дека има четири претставници на турската заедница и сите се високо почитувани од наша страна. Па еве ајде јас колега Бејџан да ја фрлам јадицата, ве поканувам во име на нашата коалиција и вас и Сали Мурат, еве и Реџеп Исмаил и другите да влезете во Владата на ВМРО ДПМНЕ и Коалицијата и ова парламентарно мнозинство и сите заедно да можеме да работиме на подобрување на состојбите во државата. Во моментов можеме да понудиме едно заменичко министерско место, повелете, влезете во Владата и заедно да работиме на предизвиците за кои што зборувавте сега. Благодарам.", "source_page": 10}
{"speaker": "Африм Гаши", "raw_text": "Благодарам. Контра реплика Бејџан Илијас, повелете.", "source_page": 10}
{"speaker": "Бејџан Илијас", "raw_text": "Почитуван колега, ви благодарам за поканата. Вие добро знаете дека ние како партија, морам да зборувам во име на партијата поради тоа што сум претседател на партијата, пред изборно имавме разговори со сите партии. При разговорите ние се водевме од принципите и дадените укажувања од страната на органите на партијата и затоа одлуката што ја донесовме и денеска што сме дел од Европскиот Фронт беше дел на тие одлуки. Не беше лошо намерно, мојот говор, значи загриженоста е тоа дека не само во Владата на новата Влада на ВМРО ДПМНЕ, него и поранешните влади, особено во последните осум години немаме претставник во Владата. Благодарам.", "source_page": 10}
{"speaker": "Африм Гаши", "raw_text": "Благодарам. За реплика се пријави пратеникот Халил Снопче, повелете.", "source_page": 10}
{"speaker": "Халил Снопче", "raw_text": "Ви благодарам претседателе. Значи, добро господине Бејџан, ок за некои работи за кои истакнавте вие на оваа говорница, се на место, не се дискутира, нема потреба да се дискутира. Јас во врска со ова ќе цитирам еден познат турски филозоф Мевљана, значи ќе го цитирам во оригинал, после ќе го прочитам на албански. Во превод значи, не се мачи да си човек на денот, туку денот поминува, бидејќи денот поминува, туку правдината останува. И сега, значи, вие кажувате за легитимноста. Истакнавте тука 137 илјади гласови. Вашите партнери на ДУИ се рефериаат на албанскиот легитимитет и значи вие сте тука претставник на Демократската партија на Турците. Како претставник на партијата на Турците дали ќе значи дека и вие се реферирате на албанските гласови, ако вашите партнери се реферираат на албанскиот легитимитет. Значи, вашите партнери господине Бејџан се реферираат на албанскиот легитимитет, легитимност, и вие кажувате дека сте зеле гласови на име на Демократската партија на Турците, тука е и колегата Сали, го слушнав и вчера и сакам и да го потсетам и него, во овој Парламент во поранешниот мандат јас имав говор каде побарав официјализација и на турскиот и ромскиот јазик. И тоа го направив како Албанец. Но, не слушнав едно вакво барање од некој друг, ова е факт. И сега нормално ние сме една мултинационална држава, мултиконфесионална и тука кај населението има многу проблеми. Идната Влада на господин Мицкоски треба многу да инвестира во општата еманципација за да ги оттргне овие несогласувања. Тука на игра треба да е и неговата професија како инженер, како многу работи се сметаат за еднакви, иако не се идентични. Значи, не треба да сме идентични за да сме еднакви. Човекот секогаш не е сличен и со самиот себе, со самото време нашите мислења евалуираат. Затоа треба да инвестираме во овој дел, во делот каде што луѓето можат да ја сфатат еднаквоста помеѓу различните работи. Ова е мандат, господин мандатар, икс, може и да не се еднакви.", "source_page": 10, "end_page": 11}
{"speaker": "Африм Гаши", "raw_text": "Благодарам. Контра реплика Бејџан Илијас, повелете.", "source_page": 11}
{"speaker": "Бејџан Илијас", "raw_text": "Почитуван колега Халил, еднаш да кажам, да објаснам, како што реков и во говорот, приморан сум да зборувам на еден од јазиците. Значи, тука би повикал ние, Албанците тоа да не го земаат, да кажам, погрешно, поради тоа што подобро го владее македонскиот јазик затоа што го изучил во училиште. Во кратки црти, адалет рековте, тоа е праведност на македонски, праведноста е одлика на Турците. А во оваа земја ако се земе еднаш во историјата на политичките партии, еден од нај транспарентите и нај праведните партии била токму мојата партија. Одлуката на партијата е над сите мислења во јавноста. Тоа како прво. Европскиот Фронт со повикување на, е сосема легитимно да се повикуваме на тоа дека сме ги добиле гласовите.", "source_page": 11}
{"speaker": "Африм Гаши", "raw_text": "Благодарам. Збор има пратеникот Аднан Азизи, повелете.", "source_page": 11}
{"speaker": "Аднан Азизи", "raw_text": "Почитуван претседателе, почитувани пратеници, почитувани граѓани, Бидејќи денес ќе се гласа и Владата која ќе раководи со државата за четири години, дозволете ми од тука да ви истакнам, довидување режим, добре дојдовте измени, време е да поминеме на дејствување и дојде денот за казнување. Почитувани граѓани и почитувани Албанци, ние сите сме тука како дел од коалицијата за да ви гарантираме да Албанците овој пат ќе се претставени од лично добро во Коалицијата ВЛЕН, ВМРО, ЗНАМ. Жолтата пропаганда која ја специјализираа спин докторите на ДУИ, значи и да истакнат дека ние немаме дел од Платформата, јас со одговорност ви кажувам, сум бил член на групата за преговори и целата владина Платформа е унифицирана, е интегрирана и главните столбови на таа Платформа се како одредница на сите групи од Коалицијата, како да е главен столб евроинтеграцијата, борбата против криминалот и корупцијата, развојот на економијата, децентрализирање и намалување, односно приближување на власта до граѓаните. Затоа почитувани граѓани да не паѓате на демагогија и жолта пропаганда. Вие добро знаете ние сме луѓе од збор и со беса. Ова сме го докажале со факти, со работа и дела. Модел на ова сведоштво е власта која ние ја менаџираме со општина Тетово. Професор доктор Биљал Касами ја зеде општина Тетово. Со 24 милиони евра долг и за две години направил толку работа да вашата Влада со апсолутна власт се на централно и локално ниво нема направено за 22 години. Затоа уште еднаш ќе истакнам сите наши задачи се реалност и тие легендарни патишта кои вие го почнавте 2 километри Скопје-Блаце што 10 години не постигнавте да ги завршите ќе ги завршиме ние и автопатот, легендарниот автопат Кичево-Струга-Охрид што се раѓаат деца, завршуваат училиште, се мажат, женат и уште не е завршена таа работа. Ние ќе ја завршиме и Коридорот 8 кој не знам 2,3,5 пати сте направиле од свечено отворање со спектакли, со медиуми и ако излезете на терен ниту еден багер, ниту еден работник не работи на тој проект. Тоа ќе го реализираме ние. Исто така ќе се реализира и патот ТетовоПризрен, ќе се реализира и патот Арбен, ќе се уредат и ски центрите, ќе се уреди и патот Тетово-Јажинце, стадионот и секако ќе има еден значаен економски развој кој никој до сега не е видено во нашата земја во текот на овој демократски период. Со една милијарда инвестиции на локално ниво заедно како коалиција на чело со премиерот е предвидено во текот на овие години 750 милиони евра да се доделат за општините за капитални инвестиции што ќе биде една преродба на бизнисите, на надежта, на животот за сите граѓани. Другиот дел ќе биде 250 милиони евра да се стимулираат бизниси, претпријатијата, производството, иницијативи за младината да се отворат работни места и да се работи тука во татковината. Ќе се направат реформи, длабоки реформи во сите општествени пори. Ќе се направи и таму каде што и вие сте менаџирале 5 мандати со образование што сте го дегенерирале и сте го уништиле толку многу, да во сите меѓународни индекси Македонија се смета за последна и во многу случаи и под африканските земји. Ќе има поткрепа за бизнисот, помош во едукација во слободните економски зони за доброто на граѓаните и отворање на работни места и обезбедување на една солидна плата секој граѓанин да може да живее добро во нашата земја. Почитувани присутни, обврзан сум тука да се вратам на темата за која преферираат многу да зборуваат овие што паднаа, за 22 не беа во можност, еден пред мене истакна три проекти. Не, два проекти кажете ми ги што сте ги почнале и сте ги завршиле и сте ги реализирале успешно без крадење, без корупција. Јас од оваа говорница ќе се вратам, ќе ви побарам јавно извинување. Но вакво нешто не се случило и нема да се случи. Да се вратам тоа што сте го виделе како маска бидејќи ќе ви излезат нечистотиите така како што ви излегоа во Тетово каде 24 милиони евра беа потрошени и ниту еден проект не беше реализиран и сега се враќате вие, како што ги запишав јас за објавување. На моите објави последниот ред на циркузот е патриотизмот. Да се вратиме на работата и легитимноста истакнувајќи вазалност и истакнувајќи ја Русија. Власт повеќе од вас не имала ниту една албанска партија. По вазал од вас што не сте направиле и не сте реализирале ниту едно албанско право немало во историјата на албанскиот народ и со една војна позади нас и со еден Охридски договор со меѓународна поткрепа САД, Европската Унија со одредени рокови, никогаш не успеавте да го реализирате Охридскиот рамковен договор. Со сите тие добрини кои ги истакнувате на вашиот командант Албанците не се креатори на оваа држава. Албанскиот јазик не е обврска, тој се преведува, албанскиот јазик се преведува. Вие секогаш лажете. Вашиот лидер кој преферира да го градите како жив култ вели, колку е мое толку е и на овие другите. Е ова е една голема лага, кога вие зборувате за легитимност јас сакам да ви истакнам само неколку работи. Вие ги суспендиравте и демократските вредности. Вие кога зборувате за демократија во мисла, вие притисокот, заканите, проневерите, тоа што истакна во текот на овие избори не е поврзано со демократија, е поврзано со демократски системи е поврзана со деспотизам, е поврзана со тиранизам, тиранија, со клиентелизам и е поврзана со патронашизам, е поврзана со крадење, поврзано е со псеудо демократија, но никако не е поврзана со добрата демократија на западните вредности. Вие на незаконски начин не оставивте да се направи промена на шефот на тетовската полиција. Вие полицијата ја направивте штаб. Благодарам.", "source_page": 11, "end_page": 12}
{"speaker": "Африм Гаши", "raw_text": "Благодарам. За реплика се пријави пратеникот Блерим Беџети, повелете.", "source_page": 12}
{"speaker": "Блерим Беџети", "raw_text": "Почитувани колеги, почитувани сите вие кои сте присутни. Еден пратеник што е продукт на инженерингот сте вие. Ми е жал што и на говорница и вашите колеги излегувате со чувство на инфериорност. Победници, така како што сакате да лажете бидејќи го повторувате овој термин. За време додека биле изборите, министер за внатрешни работи беше кадар на ВМРО ДПМНЕ беше Панче Тошковски и сите истакнавме дека изборите биле праведни и демократски. Како претставник на коалицијата Можеме зборуваше или како. Сега ми е јасно за дискусијата на мандатарот во Велес кога правеше споредба со слугите. Времето ќе докаже дали си разбрал, подобар слуга не може да се најде, не може да најдат бидејќи и политички противник да ти е, треба да го почитуваш, бидејќи овие се одлики на еден народ и ниту еден народ без овие одлики не може да оди напред. Се сложувам да одиме за дебати за економски развој, за развој на инфраструктура итн. Но таа одговорност на мандатарот е тие кои ќе бидат дел на Владата и ако нема етничка легитимност колку и да е легално. Затоа вие дефинирајте се еднаш сте и сеуште сте со Можеме коалицијата сте победници и повели зборувај тука за случаите да ги расветлиш Харун Алију, мостра и сите со ред, бидејќи без легитимност сакаш да си дел од власта, излезете и кажете ги имаш сите механизми што сте манипулирале со години со јавноста. Затоа како слуга не можеш да ги направиш овие. Немаш мандат колку и да ја имаш формата, ВМРО ДПМНЕ ги добиле гласовите во македонскиот табор. Друга дебата е научно праведно што кажува Уставот, Рамковниот договор. Вие со Али Ахмети е како да се мерите со сенката наутро, многу далеку.", "source_page": 12}
{"speaker": "Африм Гаши", "raw_text": "Благодарам. Контра реплика пратеникот Аднан Азизи, повелете.", "source_page": 12}
{"speaker": "Аднан Азизи", "raw_text": "Вака, ако вие сте легитимна страна, ние немаме мандат. Вечерта на 8 мај зошто не излеговте да прославите како што излеговте претходно со куфери пред општина Чаир, зошто не излеговте да прославите на плоштадот Скендер Бег и Илирида во Тетово, зошто многу ќутевте во ДУИ бидејќи вие ги изгубивте изборите и ние таа вечер излеговме и прославивме и ние го имаме мандатот за да ги претставуваме Албанците со дигнитет. Само да те потсетам дека вие никогаш не сте биле ангажирани за Албанците, за Харун Алиу, за монтирани случаи или вие бевте ангажирани за случајот на Тарчуловски.", "source_page": 12}
{"speaker": "Африм Гаши", "raw_text": "Благодарам. За реплика пратеникот Дијана Тоска, повелете.", "source_page": 12}
{"speaker": "Дијана Тоска", "raw_text": "Почитувани присутни, промените дојдоа, промените навистина дојдоа, колку убаво. Промените дојдоа бидејќи ВЛЕН дозволи да се донесе Иван Стоиљковиќ, немавте сила да се спротивставите на овој предлог и со двете раце му го дадовте Министерството за односи меѓу заедници, на кого, на Иван Стоиљковиќ на еден човек кој е најголем поддржувач на Вучиќ, Дочиќ и Путин. Човекот кој отворено не ја признава независноста на Косово. Тој во неговите изјави ги навредува Албанците колку што му текнува и Косово го нарекува Србија. Тој направи преседан за масакрот во Сребреница и нарекувајќи ја Дизниленд Сребреница и ниту побара прошка од босанскиот народ, бошњачкиот народ. Сега кога е донесена Резолуцијата за Сребреница во Организацијата на Обединетите Нации со 84 гласа за. Преку оваа Резолуција 11 јули е Меѓународен ден за потсетување во геноцидот во 1995 година во Сребреница. Вие денеска дозволувате Стоиљковиќ „да се грижи“ за спроведување на Охридскиот договор кој што е постигнат со крв, со борба. Поточно 2001 година ги започна новите стандарди за соживот во оваа држава. Ја започна вистинската толеранција во оваа држава. Надлежностите на Министерството за односи меѓу заедници за главна цел имаат спроведување на Охридскиот договор. Законот за албанскиот јазик, народното знаме и почитување на правичната застапеност. Овој кандидат без да стане министер калкулира во различни медиуми и покажува дека ова Министерство има голем број вработени Албанци треба да се направи реорганизација на вработените, инаку на друг начин не може. Не можат да бидат таму вработено Албанци.", "source_page": 12, "end_page": 13}
{"speaker": "Африм Гаши", "raw_text": "Благодарам. Контра реплика пратеникот Аднан Азизи, повелете.", "source_page": 13}
{"speaker": "Аднан Азизи", "raw_text": "Почитувани со целата почит кон вас должен сум да ви одговорам. Стоиљковиќ не го донесовме ние, го најдовме во вашата средина. Ниту Стоиљковиќ, ниту Вучиќ, ниту Србија, ниту Русија не им прави повеќе штета на Албанците отколку им направи штета ДУИ. Колку што сте вие против Русија, еве ја фотографија кој донесе Лавров во Македонија. Еве и другата фотографија вашиот министер со српскиот генерал. Еве ја и другата фотографија каде што е на најапсурден начин, е во протоколот на ниту една држава, на ниту една администрација и еден претседател на една партија да се сретне со една држава која што ја нарекува непријателска.", "source_page": 13}
{"speaker": "Африм Гаши", "raw_text": "Се извинувам ви истече времето. За реплика е пријавена пратеничката Арбана Пашоли, повелете.", "source_page": 13}
{"speaker": "Арбана Пашоли", "raw_text": "Почитуван господин Азизи, велите за нас дека сме неуспешни, но заборавате дека неуспесите ги имате кај вас и имате кај вас во партијата успешни ученици на Али Ахмети. Вие имате во вашиот случај луѓе кои што биле кај нас 20 години. За каков легитимитет зборувате кога вашите партнери во Коалицијата создадоа нова партија, имајќи луѓе од мандатот на ДУИ. Најмалку се мажи, да кажеа или дадеа оставки и да почнат од почеток. Тогаш јас би им посакал успешна работа од се срце. Благодарам.", "source_page": 13}
{"speaker": "Африм Гаши", "raw_text": "Благодарам. Има збор пратеникот Горан Мисовски, повелете.", "source_page": 13}
{"speaker": "Горан Мисовски", "raw_text": "Благодарам претседателе. Почитуван претседател, почитувани колеги пратеници, почитуван мандатар, почитувани кандидати за министри во Владата на Република Северна Македонија. Се надевам дека Мицкоски и моите колеги од СДСМ нема да се налутат ќе направам еден мал вовед. Почитувани граѓани, СДСМ предводена од коалицијата или сегашната опозиција предводена од СДСМ каде што сум и јас коалиционен партнер, мојата партија Нова Социјалдемократска партија, одржавме лекција на демократија на ВМРО - ДПМНЕ, во делот на изборот на претседател на Собрание. Зошто изборот на претседател на Собрание е свечен чин. Како што тврдам исто така, дека изборот на новата Влада е исто така, треба да биде свечен чин. Многу од нашето членство ни забележаа, зошто сме го премолчеле тој настан. Сакавме да покажеме дека треба да се менуваме, дека ние како опозиција жестоко ќе критикуваме таму каде што има основ и ќе го критикуваме тоа. Но, таму каде што треба да дадеме поддршка тоа е конструктивна опозиција и ќе дадеме поддршка. Африм Гаши е новиот претседател и гледам добро се снаоѓа. Јас господине Мицкоски, бев во една дебата со еден член на извршниот комитет од кај вас и велеше: Тоа што го направивте со Талат Џафери и изборот на Албанец, потенцираше Албанец за претседател на Собранието, ние кога ќе дојдеме на власт тоа ќе го збришеме, едноставно нема да постои. Зошто? Африм Гаши гледаме дека успешно се снаоѓа иако е само неколку седници претседател на Собранието и падна една стигма. Така да исто така и денес сметам изборот на Влада е свечен чин. Практично начин на искажување на волјата или испочитување на волјата на граѓаните. Добивте огромно мнозинство, на таков начин се предава власта. Само ќе направам мала дигресија во смисла на она што се случуваше 2017 година. Вие денес дојдовте со програма 1198, јас не сум стручен, моите колеги биле дел од Владата. Велат дека дел од проектите кои што се во програмата 1198 се започнати, некои се на крај, некои има нови. Сигурно тие што се добри треба да ги поддржиме и ќе ги поддржиме, не случајно направив мала дигресија. Велевте дека никогаш во оваа држава нема да има прв вицепремиер, гледаме повторно ќе има вицепремиер. Тоа повеќе важи за колегите пратеници, вас искрено да кажам можеби и не сум следел доволно какви биле вашите ставови. Можеби сте го прифаќале можеби не сте го прифаќале. Но, моите колеги пратеници и те како жестоко дебатираа овде во ова Собрание око таа позиција. Прввице премиер, гледам дека и сега ќе ја има. И, не гледам дека тоа е нешто лошо, не гледам дека тоа е нешто лошо, веројатно човекот ќе има одредени задолжувања и ќе треба практично она што вие велите, да работи согласно Уставот и законите. И, се тоа што е добро и во интерес на граѓаните, а како Влада и пратеници ќе го предлагате претпоставувам дека ние тоа ќе треба да го поддржуваме. Искрено мислам дека на господинот Таравари ќе му биде најтешко од морален и од етички аспект, имаше многу критики тука но тоа не е новина во политиката кај нас, во нашата држава. Имало луѓето, менувале страни, биле министри прво во една Влада потоа во друга Влада но во секој случај треба да работи согласно Уставот, треба да работи согласно со законите и зошто да не и проектите кои што ќе ги предлага ако се добри, треба да ги поддржуваме. Многу се говореше овие денови околу проектот или изградбата на автопатот Кичево - Охрид. Јас го гласав законот тогаш далечната која ли беше, 2015, 2016, 2014 година веќе не ни памтам, 2010 година. И, во една прилика бидејќи постојат стенограми, рековте што го гласав тоа законско решение затоа што, навистина излегоа многу криминални делови од проектот за кој што ние говоревме овде. Дали било така или не, не знам. Но, во тој момент така сме дискутирале. Ќе ви кажам само еден дел од нашите дискусии кои што како релевантни документи ги имавме од релевантни институции. Бидејќи тунелот почна да тоне, реконструкцијата чинеше околу 90 милиони евра, бидејќи неколку пати носевме закони. Само за наставката на железо бидејќи се случија промените имаше нова Влада, само наставката на железо разликата беше од старата до новата понуда од 30 милиони евра. Дали било така или не, велам за тоа сме дискутирале како факти, но направете го патот. Тој ќе биде добар за граѓаните и ако ме поканите, јас ќе дојдам на отворањето. Направете го. Вие го почнавте, ние го критикувавме, ги изгласавме сите законски проекти дури и на крајот кога се договоривме дека Собранието повеќе нема да работи бидејќи беше интерес на граѓаните седнавме сите заедно во Парламентот, за тоа бевте информирани знаевте. Донесовме ново законско решение за кое што бевме убедени дека уште тоа законско решение ни треба и автопатот ќе може да почне да продолжи да се гради, еве ви повторувам. Ако го направите, направете го, ако го направите јас ќе дојдам прв на отворањето. Сега околу онаа жешка тема од која што очигледно не можете да побегнете. Јас не знам дали ние изгубивме или вие победивте. Но, искрено ќе кажам. Вие може да се налутите, а може и моите колеги да се лутат. Ама ќе бидам многу искрен. Кога одевме во кампањата, ние говоревме за Европа тие велеа: вие сте предавници. ВМРО - ДПМНЕ ни вети нешто сосема друго. Дека ќе го врати уставното име, дека ќе го поништи Договорот со Бугарија. Гледам дека вие го сменивте ставот и тоа е добро. Тоа е добро. Жалам за една работа. За клучните теми во кој правец треба да се движи оваа наша држава, за ништо не се договоривме. Но, еве сега имате шанса. Втората жешка тема, околу уставните измени. Претседателот на Собранието така била праксата до сега. Претседателот на Собранието сега, бидејќи од денес ќе бидете премиер, еве однапред ви честитам. Ќе се обрати со писмо до вас и ќе ви каже, кои законски проекти се останати од претходната Влада во собраниска процедура. Вие ќе треба да се изјасните. Меѓу нив претпоставувам ќе биде и темата: До која фаза е стигната промената на Уставот. Можеби претседателот на Собранието да го третира тоа како нешто сосема друго, кое што од сосема друга процедура се носи и како дел од дописот може и да не постои. Но, вие од таа тема нема да можете да побегнете. Гледате дека имате подадена рака, дајте да го решиме проблемот. Ова држава да оди напред. Факт е дека во изборниот процес, не викам дека не е легитимно. Ама дали е чесно. Направивте една општа хистерија дека ќе го вратите името дека ќе го поништите Преспанскиот Договор, дека ќе го поништите Договорот со добро соседство со Република Бугарија. Едноставно не ни поминуваат тезите, не ни поминуваат. Успеавте. Дали е измама или не, ќе покажат граѓаните, нели, една демократска држава на следните избори. За жал така е. Дали ви успеа измамата. Ќе видиме. Ќе видиме. Дали Македонија е повторно горда. Е, сега ова мое прашање е упатено кон моите пратеници колеги од ВМРО - ДПМНЕ. Кога ќе отворите на Википедија во делот на гордост пишува вака: Гордоста е емоција или чувство на големо задоволство со самиот себе си т.е почитување на самиот себе си во целина. Бидејќи тука каде што стојам има траги кога го носевме Францускиот предлог, еден пратеник не велам дека беше намерно, тоа беше случајно, но за малку ќе се запалеше теписонот. Еден колега пратеник се сеќавам стави црвена вода, во водата црвена боја и ја истури со порака каква што тогаш, го гледам пратеникот, не спомнувам имиња, не сакам да го опретувам денот. Но, дали сте горди. Вие сте горди. Ок. Ајде да направиме нешто, државата да ни се движи кон европскиот пат. Да направиме нешто државата да се движи кон европскиот пат. Мојата сугестија до претседателот на Собранието и уставните измени во таа фаза во која што се дојдени да биде на дописот до вас, а вие да одлучите како се однесувате. Втората варијанта е да го тегнете процесот со години и никогаш да не се случи и третата посакувана од мене, да седнеме да се договориме, да ја направите и таа отстапка. Да ја направите и таа отстапка, ако веќе со името направивте отстапка и го признавте уставното име. Да се договориме. Ако успеете да договорите некој подобар предлог, дај Боже. Дај Боже, но државата да се движи во вистинскиот правец. И, затоа тука ќе завршам. Значи, изборот на денешната Влада, како што и беше изборот за претседател на Собрание свечен чин…", "source_page": 13, "end_page": 14}
{"speaker": "Африм Гаши", "raw_text": "Ви благодарам. За реплика се јави пратеничката Олга Лозановска, повелете.", "source_page": 14}
{"speaker": "Олга Лозановска", "raw_text": "Благодарам претседателе. Почитуван колега Мисовски, во контекст на ова што го зборувате, ќе се вратам малку наназад и ќе ве потсетам што говоревте од столчето како потпретседател на Собрание. Често знаевте да кажете: Многу ми е мило што ВМРО - ДПМНЕ е во опозиција. А, јас честопати се прашував покрај тоа што е легитимно право да гледате дека ВМРО ДПМНЕ во опозиција. Зошто не ви беше драго да ја видите Република Македонија како држава во која што владее правото и правдата, во која штоп има европско здравство, во која што има чист воздух, добра бизнис клима, добра инфраструктура. Ја имавте шансата почитуван колега вие и Владата каде што припаѓате меѓутоа ја прокоцкавте. Сакајќи ВМРО - ДПМНЕ да го гледате во опозиција заборавивте дека во животот се е панта реи. Се тече и се се менува. Сега дојде нова Влада предводена од премиерот, професор, доктор Христијан Мицкоски, со неговиот тим, кои што имаат многу тешка задача. Знаете зошто. Затоа што, зад себе оставивте искрадна, опљачкана држава. Држава во која што имаше системски криминал, држава која што ја доведовте на 111 место по корупција и криминал. Највисока стапка на инфлација, со највисок степен на загаденост на воздухот, со најголема бројка на загинати од Ковид 19. Да, сега ВМРО - ДПМНЕ има шанса да одговори на тој предизвик меѓутоа нешто сакам да ви кажам. Секој бран на времето носи одреден нанос. Секоја раса остава свој слој, а секој поединец остава камен на споменикот кој што го гради еден народ создавајќи сопствена држава. За жал вие една тула не ставивте во таа држава, напротив ги ископавте темелите на оваа држава. Продавајќи го името, знамето, историјата, ги поткопавте темелите на институциите на државата. И, затоа ВМРО - ДПМНЕ има голем предизвик меѓутоа јас сум сигурна дека ќе одговори на задачата и премиерот и министрите затоа што, нема да работат за торбата на Луј Витон, нема да работат за торбите на Ден Дончев, нема да работат…", "source_page": 14, "end_page": 15}
{"speaker": "Африм Гаши", "raw_text": "Ви благодарам. Контра реплика Горан Мисовски, повелете.", "source_page": 15}
{"speaker": "Горан Мисовски", "raw_text": "Ти благодарам Олга на репликата. Логично е да кога си на власт да сакаш тие што се опозиција да останат во опозиција, не ви ја разбирам поентата. Како што исто не ви го разбирав ставот кон Фон Дер Лајен. Ама, бидејќи има стенограми не сакам да ја оптеретувам дебатата, знаете за што се работи. Тоа е нормално кога сте во опозиција да сакате да дојдете на власт. Кога си на власт, јас со задоволство го гледав ВМРО - ДПМНЕ во опозиција ама ви кажав една многу клучна работа. Ви кажав една клучна работа. Ви одржавме демократска лекција како се предава власта дека избор на претседател на Собрание и избор на премиер и Влада е нешто што како волја на граѓаните треба да се почитува во една демократска процедура. Тоа ми беше поентата.", "source_page": 15}
{"speaker": "Африм Гаши", "raw_text": "Ви благодарам. За реплика се јави пратеникот Дејан Проданоски, повелете.", "source_page": 15}
{"speaker": "Дејан Проданоски", "raw_text": "Почитуван претседателе на Собранието. Почитувани колеги пратеници, почитуван мандатар и иден премиер, почитувани кандидати за министри и министри. Искрено се јавив за оваа реплика затоа што, бев инициран од колегата Мисовски, во смисла на неговата теза дека демократскиот избор на претседател бил поддржан овде во Собранието. Сакам да го потсетам за настаните во 2017 година и избор на претседател тогаш на Собранието и ако тоа беше демократија и лекција која што требаше да ја научиме овде во парламентарното Собранието и сите и како македонски народ и тогашниот состав на пратеници. Тогаш навистина добра лекција е. Научивте, македонската јавност и не научивте сите како треба да се избира претседател. Со недоволен број на гласови и со избор како што беше и за сметка на тоа од тогаш наваму одреден број на луѓе уште ни се како политички затвореници кои што се последица на тој демократски избор тогаш во Собранието. Зборувате дека треба да бидете конструктивни и некоја конструктивност во вашето излагање преовладува. Да, добро е сега тоа да го кажувате но, меѓутоа шансата од 7 години мислам дека не ја искористивте доволно и можевте многу повеќе да направите за македонскиот народ. Убеден сум сега како член на парламентарното мнозинство дека оваа Влада која што денес е на избор ќе направи многу за македонскиот народ, ќе го врати достоинството, ќе го врати економскиот просперитет на оваа држава и конечно Македонија ќе си дојде на местото каде што припаѓа. И, особено сум среќен што конечно проектот кој што се ветуваше од утре почнува да се реализира. Верувам дека прво идната Влада тоа ќе го направи а тоа е да спушти по 135 евра по глава на жител до секој македонски град без разлика на политичката провиниенција од која е управуван и за разлика од она што до сега се практикуваше од досегашната Влада да бидат селектирани општините кои што се предводени од градоначалници кои што доаѓаат од поразлична политичка провиниенција. Благодарам.", "source_page": 15}
{"speaker": "Африм Гаши", "raw_text": "Ви благодарам. Контра реплика Горан Мисовски, повелете.", "source_page": 15}
{"speaker": "Горан Мисовски", "raw_text": "Благодарам колега на репликата. Сте ги следеле настаните од 2017 година, имам три стенографски изјави каде што си ги чувам дека таа тема треба да ја оставиме за историјата. Се реплицираше внатре во пратеничката група 6 месеци, само да не дојде до избор на претседател на Собрание. Но, тоа ќе го оставиме како историја. Сакам нешто друго да ви порачам. Седнавме во еден период, тогашниот премиер Заев, сегашниот мандатар иден премиер Мицкоски, тогашниот пратеник Илија Димовски. Потоа се приклучија и Никола и Оливер и Сања и Соња и Јовче. И, практично 90% од пратеничкиот состав и се договоривме за да нема повеќе злоупотреби да донесеме нов Деловник. Јас сум горд на новиот Деловник. Новиот Деловник ви дава шанса на една брза лента да одиме кон Европската Унија. И, тоа е благодарение на сите овие пратеници и најголемиот дел…", "source_page": 15}
{"speaker": "Африм Гаши", "raw_text": "Ви благодарам. За реплика се јави пратеникот Александар Јамалов, повелете.", "source_page": 15}
{"speaker": "Александар Јамалов", "raw_text": "Почитувани колеги, почитувам мандатар, почитувани кандидати за министри. Почитуван колега, на вашиот говор на почетокот сакавте да направите разлика помеѓу СДСМ и ВМРО - ДПМНЕ. Нема потреба од таква разлика. Граѓаните на 8 мај ја направија таа разлика. Дозволете простор на ова Влада. Сакам да ве прашам дали ја прочитавте Програмата 1198. Најпрво сакам да им се заблагодарам на граѓаните за довербата која ни ја дадоа и да потенцирам дека таа доверба е нашата најголема обврска. И, наша движечка сила за да можеме да управуваме со процесите и да им излегуваме во пресрет на потребите на граѓаните секогаш и секаде каде е тоа можно. Поддршката е од 6 јули гласови кои ги добивме со ова парламентарно мнозинство, а со тоа и Владата час поскоро која што ќе ја изгласаме не соочува со одговорноста дека не смее да ги изневериме очекувањата на народот. Во таа насока партиската програма на ВМРО ДПМНЕ и коалицијата ќе станат 1189 ќе станат владина програма. Ве замолувам прочитајте. Благодарам.", "source_page": 16}
{"speaker": "Африм Гаши", "raw_text": "Благодарам. Следен за реплика е пратеникот Бобан Николовски, повелете.", "source_page": 16}
{"speaker": "Бобан Николовски", "raw_text": "Почитуван мандатар, почитуван претседател, почитувани колеги пратеници. Почитуван колега Мисовски ве слушам во вашиот говор зборите за лекција СДСМ одржала за демократија. Сметам дека воопшто не сте во право и дека апсолутно вие бевте тие кои што го поделија народот на наши и ваши. Го спомнавте и претседателот нов, претседателот бивш на Собранието и морам да ви напомнам дека дали Африм, дали е Талат воопшто не е битно, битно е начинот и демократијата на кој што беше избран едниот и другиот, не беа исти. Начинот на кој беше избран Талат Џафери за претседател на Собранието воопшто не беше демократски и не беше воља на граѓаните на Република Македонија. Гледам повеќето од вас пратеници од групата на пратеничката на СДСМ излегуваат и по искусните балансираат во говорите, така нежно џентли зборуваат. А ги пуштате по не искусните сега повеќе да газат. Па баш знатижелно ме интересира од која причина почнавте вака да се однесувате во вашите говори, а следејќи ве во поранешниот состав не беше баш така. Драго ми е што признавте дека не сте искусни во извршната власт, но ова сега го признавте пред граѓаните на Република Македонија. А ако не знаете кој изгуби а кој победи на изборите така се изразивте кон мандатарот, погледнете ги изборните резултати и ќе видите дека имате најлош резултат во историјата на вашата партија односно вашата коалиција ВМРО има најдобар изборен резултат. И за крај во целата ваша дискусија гледам дека делите добро намерни лекции па кога бевте така добро намерни вака знаевте да делите лекции. Зошто тоа не го направите на дела кога веќе имавте можност 7 години. И кога веќе сме кај гордоста гледам дека ја прочитавте дефиницијата, но дефиницијата од Википедија. Но, седнете и прочитајте што значи гордост во Христијанството и во библијата. Во тој правец гордо значи да работиш вредно, чесно, да правиш добро на другите околу себе, за тоа да не очекуваш ништо од другите, ниту благодарам.", "source_page": 16}
{"speaker": "Африм Гаши", "raw_text": "Благодарам. Следна за реплика е пратеничката Весна Бендевска, повелете.", "source_page": 16}
{"speaker": "Весна Бендевска", "raw_text": "Колега Мисовски, пратеник по професија пратеник. 7 пати по ред е пратеник од далечната 2006 година последен мандат освоен на последните избори. Велите, сте покажале и сте дале демократска лекција бидејќи сметате дека свечен чин е изборот на новиот претседател на Собранието. Како изгледаше таа демократска лекција? Сите молчеа, никој не се јави, седевте во клупи и не гласавте. Ни за ни против ни воздржани. Така изгледа и така ја сфаќаат демократијата очигледно пратеникот Мисовски. Јас сакав да ве прашам, бидејќи нели зборувавте за гордоста, дали господине Мисовски вие се чувствувавте горд кога гласавте промена на Уставот 11 јануари 2019 година, во оваа сала. Кога беа донесени 8 уценети пратеници од ВМРО ДПМНЕ. Спротивно на волјата на граѓаните. Или колку беше горд на пример Горан Мисовски кога надвор течеа протести, а тој гласаше за Францускиот предлог. Каква е таа гордост? Дали можеби повеќе бевте горд кога гласавте на кривичниот законик. Или пак за Законот за игрите на среќа. Кога беше најгорд Горан Мисовски? Наградно прашање за милион долари. Имам уште едно прашање. Господинот Мисовски е претседател на НСДП. По изборниот дебакл цело раководство до Социјалдемократски сојуз даде оставка, не прочитав дека Горан Мисовски понудил оставка или успесите нели ги делите сите, вие сте заслужни, а за не успесите ви е виновен некој друг. Конечно како претседател на НСДП. Дали не сметате дека е редно еднаш да си го проверите вашиот легитимитет и да излезете сами на избори. Движењето ЗНАМ по 4 месеци формирање сами истрчавме на избори и освоивме 6 мандати. Така се гради легитимитет.", "source_page": 16}
{"speaker": "Африм Гаши", "raw_text": "Благодарам. Контра реплика пратеникот Горан Мисовски.", "source_page": 16}
{"speaker": "Горан Мисовски", "raw_text": "Навистина Весна не очекував дека ќе се обидеш да ме навредиш на говорницата и тоа сакајќи така да прибереш поени. Не знам велат, ничим изазвани. Јас 2012 година кога не исфрлија 2013 година кога не исфрлија од овој парламент, кога бевте и вие исфрлени од специјалците кои што ги ангажираше ВМРО ДПМНЕ. Се сеќавате Антони беше качен на оваа говорница, јас ве изнесував надвор говорам на најголемиот митинг кој што го организираше тогаш опозицијата, се зареков дека тие мои другари, пријатели, тоа ми е Минче, тука седи, ми е сведок, тие мои другари и пријатели од тој црн понеделник до крајот на животот ќе останат мои пријатели. Јас така ќе ве третирам и вас. Но, бидејќи сакавте да ме навредите нема да ги читам пораките, но ги избројав 16, сте ми пишале 16 пати.", "source_page": 16, "end_page": 17}
{"speaker": "Африм Гаши", "raw_text": "Благодарам. Следен за збор е пратеникот Петар Ристески.", "source_page": 17}
{"speaker": "Петар Ристески", "raw_text": "Благодарам претседателе. Почитувани колеги, почитувани Македонски граѓани. Морам да кажам на почетокот од мојот говор дека за мене ова денес е навистина голем ден. Не е голем ден затоа што на чело со мојата партија претседателот на мојата партија ќе формираме Влада, е голем ден затоа што после толку години борба ќе имаме прилика да докажеме дека не сме сите исти. А тоа навистина многу ми пречеше изминативе години, кога како политичари кој го излагаа македонскиот народ и кој не го спроведоа она што им го ветуваа на македонските граѓани, посегнаа кон ревалитизирање и ја користеа апатијата на македонските граѓани. Со таа ресоница, дека сите сме исти. Јас секогаш и секаде велев дека ниту сме, ниту сме биле, ниту ќе бидеме сите исти. Но, еве како што кажав денес е голем ден и од денес натаму ќе можеме да покажеме пред македонските граѓани дека навистина не сме сите исти. Некој работиме во интерес на нашата држава Република Македонија и нашите граѓани, а некој во континуитет гласаа национални предавства, гласаа за криминал, за поддршка на корупцијата, поддршка на нивните политички елити кои не бираа средства за празнење на државниот Буџет и не бираа средства што се ќе прифатат само и само да останат некој ден на власт да продолжат да ја крадат државната каса. За таа цел, при формирањето на Влада ВМРО ДПМНЕ претходно направи единствена партија од сите други партии направи политичка програма, политичка платформа. Платформата 1198 која ќе се преслика во програмата на Владата. Оваа програма гарантира целосно функционирање на системот на институциите, заштита на Македонските национални интереси, квалитетно образование, модерен, функционален здравствен систем. Но, пред и се оваа програма, оваа Влада гарантира дека ќе отвори вистинска а не само декларативна на зборови борба против криминалот и корупцијата. Подобрување на економијата и носење благосостојба на граѓаните. Сето ова ќе значи вистинско, а не само декларативно доближување до европските вредности за кое сите се залагаме. Ќе значи ширум отворање на портите на Европа и Европската интеграција на државата ќе ја ставиме на брз колосек. Што било секогаш наш посебен интерес како политичка партија, секогаш сме се гледале онаму каде што припаѓаме, односно во Европа. Во Европа горди, чесни, достоинствени како Македонци. Не свиткана кичма. Овде посебен акцент новата влада става на консолидирање на правосудниот систем кој за волја на вистината вие го уништивте е дебастиран. Приоритет е на оваа Влада и мора да биде донесување на право и правда за сите. За почеток распуштање на судскиот и советот на обвинители. Овој и оваков правосуден систем е извор, генератор на криминал и корупција. До сега функционираше како сервис на елитата која до сега беше на власт во Република Македонија, сервис кои ги штитеше и овозможи без милосно да го празнат државниот Буџет и да ги крадат народните пари. До сега имавме судии и обвинители кои судија обвинува по нарачка и штитеа по нарачка и по функција. Замижува пред злоупотребите, тендерите, криминалите, убиствата, арамилакот на функционерите на Социјалдемократски сојуз и ДУИ. Немаше амбасадор во Република Македонија кој не изрази јасна и не двосмислена критика кон функционирањето односно не функционирањето на правосудниот систем. Време е за нови вредности, време е за правда, време е да стане реалност, желбата на граѓаните за ред, поредок, правда за сите подеднакво. Време е судството и обвинителството со доверба во рамките на статистичка грешка во моментов околу 2% да биде минато. Време е за конкретни политики, конкретни проекти кој ќе ја доведат до изградба на здрава демократска држава која ќе биде повторно во рацете на граѓаните. За таа цел, ВМРО ДПМНЕ преку својата програма на Владата која е преточена и е темел на владината програма предвидена преку конкретни реформи и мерки што се наметнуваат како неопходни за повисок животен стандард како и за повисоки плати и пензии. Квалитетно и модерно образование да не мис е повтори ситуацијата да ни заврши учебната година, а учебниците да не бидат стигнати во рацете на учениците. Оваа програма се посветува на изградбата на квалитетен ефикасен и правичен здравствен систем кој ќе биде достапен по исти услови и на ист начин за сит граѓани. Никогаш повеќе да не ни се случат афери, скандали од типот на онкологија, криминали од типот хематологија. Желбата за лично богатење многу граѓани ја платија во изминатиот период додека вие бевте на власт со живот но одговорност немаше од никого. Виновникот се бараше секаде дури и во електричен кабел, но никако во сопствените редови. Во областа на земјоделството Владата ќе се залага за сериозна конкретна поддршка на земјоделците 180 милиони евра годишна поддршка за Македонските земјоделци за подобро производство сигурен откуп и загарантирани цени. Поддршка на малите и средните земјоделски производители со фокус на технолошките иновации одлуките и правилното управување со ресурсите. Ова ќе ги подобри условите за работа во руралните области ќе придонесе за подобар и одржлив развој на земјоделството. А земјоделството во обемот горди, задоволни и богати земјоделци. Оваа Влада се обврза и вети дека ќе ги зголеми пензиите за 5 илјади денари линеарно ќе ги покачи уште во првата година од своето владеење. Ќе одвојува по еден денар од цената на нафтените деривати за културата, спортот и науката, а тоа се некаде 50 милиони евра во целиот мандат за овие сектори. И на крај јас нема да се занимавам и да ви кажувам колку лошо сте работеле кога бевте на власт. Народот ви ја отпеа песната. Затоа ќе се обратам до претседателот на мојата партија. Претседателе со вашата Влада направете по 4 години кога ќе давате отчет за вашата работа да бидам барем приближно горд колку што сум денеска и навистина да покажеме дека не сме сите исти. За доброто на Македонските граѓани, за доброто на нашата држава која сите многу ја сакаме и секогаш се викала и ќе се вика за нас Република Македонија. Благодарам.", "source_page": 17, "end_page": 18}
{"speaker": "Африм Гаши", "raw_text": "Благодарам. За реплика се јави пратеникот Сашко Јанчев, повелете.", "source_page": 18}
{"speaker": "Сашко Јанчев", "raw_text": "Благодарам претседателе. Колега јас ќе ве прашам нешто конкретно од програмата на идната Влада. Знаеме дека после секоја империјална инвазија влегува на ново освоените територии, да собира воен плен. Тоа ни се деси и нас по капитулацијата со договорот за добро соседство и Преспански. И договорот да бев тогаш штетен. Тоа нема дилема. Ефектите на торен ги има оштетени куќи таму кај Прилеп, има цркви, има загрозено извори за вода, ендемичен вид пеперутки, таму кај што треба да се копа мермер има ваги за продавање итн. Но тоа што не е јасно на јавноста е постојаното ретерирање на ВМРО ДПМНЕ по ова прашање. Кога пред година дена пред избори бевте многу ратоборни, го добивавте договорот од свиркачи, баравте Обвинителство да реагира, дававте споредби со Србија за исти делници, итн, и се создаваше слика како треба само да се смени власта и сето тоа да се расчисти од еднаш, за на месец дена пред избори да се смени плочата. Сега немаат така ратоборност, сега ќе се репреговарало за да не се плаќало штети, иако тоа со штетата е жива глупост, но тоа друг пат. За сега да добиеме Програма во која што нема ни р од репреговарање. Има зборови како оптимизација, рационализација на трошоци, рокови, динамики за изградба, дури и пред овие зборови се користи некоја синтагма сериозни чекори. Значи Програмата вика, ќе се преземат сериозни чекори за оптимизација, рационализација на трошоци, рокови, динамики и бла, бла, врска нема и на сето ова ако се додаде дека локалниот инспектор за животна средина во Прилеп месец и пол го крие извештајот од вонредниот инспекциски надзор, да не се лажеме локалниот инспектор за животна средина е многу битен затоа што Велешка топилница беше затворена со решение на инспектор за животна средина локален, сега ако се имало предвид дека месец и пол се крие извештајот, мене јасно ми е дека ќе свиткате џам под вода по ова прашање, дека си легнавте на брашното, но сакаме да кажете конкретно што ќе правите по однос на коридорите 8 и 10-Д, тука од говорница за да ве има во архива. Благодарам.", "source_page": 18}
{"speaker": "Африм Гаши", "raw_text": "Благодарам. За реплика се јави пратеникот Сали Мурати, повелете.", "source_page": 18}
{"speaker": "Сали Мурати", "raw_text": "Благодарам почитуван претседателе. Во врска со излагањето во делот на реформа во судството, бидејќи доаѓам од фелата од судството, сум бил долгогодишен член на Уставниот суд и поранешен претседател на Уставниот суд, па сакам да кажам дека предлозите не се реформи. Тука директно се мешаат од страна на извршната власт во судската власт. Само за потсетување, дека пред 300 години во Франција поделбата на власта е утврдена и секој обид извршната власт и законодавната власт да се меша во судската власт завршува со загуба. Со една реченица ќе кажам, независноста на судството, почитуван мандаторе, лежи во функционалната, буџетската и административната независност на судовите. Моментално во нашата држава 35 години судовите, обвинителствата не се функционални, независни. Ниту судијата како персонал, ниту судот, ниту имаат буџетска независност, ниту имаат административна независност. И не можете да побарате одговорност од судиите, и вчера и денеска, како дежурни кривци во оваа држава се судиите. Дежурни кривци. Или кога ќе дојде времето за ветингот. Имаме пример во Албанија за ветингот. Сум директно запознат со работиве, ветингот треба да се почне од политичарите, не од судиите. Моментално позитивното законодавство во нашата држава има одредби за одговорност на судиите, не треба да се применува ветингот. Со ветингот ќе имате политички реваншизам, во било која власт. И минатата власт најавуваше ветинг на судиите. Сакам да кажам дека извршната власт треба да обезбеди, како што обезбедува за себе, функционална независност од судиите. Знаете под кои услови работеа судиите порано и сега? Знаете дека еден обичен чиновник во Министерство за финансии утврдува буџетска независност на Уставниот суд, порано. Во 1963 година имаме Закон за Уставен суд, уште од тогаш и се предвидува пред 50 години буџетска независност на Уставниот суд. Или, еден претседател на највисокиот суд не може да вработи ниту еден професионален кадар без одобрение од Министерството за финансии или од другите установи. И сега ќе станеме тука помеѓу судиите има многу професионални луѓе, многу чесни луѓе, морални луѓе, тие имаат кредибилитет да си ја вршат својата функција.", "source_page": 18, "end_page": 19}
{"speaker": "Африм Гаши", "raw_text": "Благодарам. За контра реплика Петар Ристески, повелете.", "source_page": 19}
{"speaker": "Петар Ристески", "raw_text": "Почитуван колега, јас кажав и претходно, не се сите исти. Ќе се сложам со вас дека во судиите и обвинителите има чесни кадри, но има многу и полтрони кон извршната власт, има многу среброљупци кои судат во интерес на парите и онака како што кажуваше до сега оваа власт. А вие, ако бевте чесен требаше овде да кажете пред граѓаните, пред македонската јавност зошто како претседател на Уставниот суд не ставивте на разгледување важни закони, како Законот за СЈО, Законот за двојазичност, Договорот за Преспа. Почитуван колега, прикаски за мали деца овде не се кажуваат. Овде треба да излезете со факти, со аргументи и чесно. А не вака сега да се правдате и да се перите за вашите глупости.", "source_page": 19}
{"speaker": "Африм Гаши", "raw_text": "Благодарам. Да се држиме до етичкиот кодекс ќе ве молам и да бидеме внимателни едни кон други. За збор се јави Арбана Пашоли, повелете.", "source_page": 19}
{"speaker": "Арбана Пашоли", "raw_text": "Почитувани колеги пратеници, почитувани граѓани, почитувани медиуми. Денес на оваа пленарна седница се дискутира програмата предложена од мандатарот, како и новиот состав на владиниот кабинет. Пред да дискутирам за точките кои мене ми се дискутабилни во врска со Програмата, предложената Програма, сакам да истакнам, резултатот на парламентарните избори одредија како легитимен победник да е Европскиот Фронт со над 137 илјади гласови на албанските граѓани, Роми, Бошњаци, кои ги сакаа проевропските сили, диверзитетот, различноста, јазикот и ги ставија европските приоритети на оваа земја. Треба да зачудува фактот на енергијата кај албанските опоненти партии и албанските опоненти партии кои нема силни аргументи освен омраза и тоа спрема Демократската унија за интеграција. Со сето ова нашата цел е воглавно како да се надминеме самите себе си и не да се споредуваме со другите. Како да се подобриме самите себе си, во контекст на креирање на политики за еден подобар живот со еднакви можности за сите и ова е разликата која ја имаме ние како ДУИ и Фронтот, за разлика од другите. Ние сме тие кои му даваат европска ориентација на Република Северна Македонија и нема ниту еден сомнеж ова да биде и во иднина. Бидејќи имаме искуство, одговорност политичка, но имаме и еден визионер, господин Али Ахмети, кој ги зел на товар процесите 23 години. Овие односи кај некои од политичарите недостасуваат. Европскиот фронт има интелектуален капацитет, капацитет на организирање, капацитет за програмирање активна политичка сила и сето ова се рефлектираше на 137 илјади граѓани. Дадовме една нова ера во албанската историја во Македонија. Сведоци сме на новиот претседател на Владата - Албанец и сите општо сите политички промени во Република Северна Македонија. Албанците во Република Северна Македонија две декади биле лојални на државата, но лојалноста и капацитетот дека ги имаат сите способности да раководат со државата, без разлика на Владата предводена од заменик премиер Албанец е времето да истакнеме на јавноста и особено на скептиците да Албанците ја сакаат оваа држава толку колку што ја сакаат и Македонците и нема да има развој на европските вредности ако се уште се претендираат одредени одлучувачки позиции, да се еклузивни за една одредена етничка заедница. Во овој контекст треба да е за жалење просторот кој е во Програмата, особено за односите помеѓу заедниците. Јас мислам дека во нумеричкото пребројување оваа тема требаше да биде на прва страница. Само еден краток став што остава да видиме дека работните групи немале многу време да се занимаваат со ова прашање. Тоа што ме зачудува е фактот каков придонес дале албанските патриоти во работната група за хармонизирање на програмите. Според сите сомнежи ниту се потрудиле да навлезат подлабоко бидејќи се земале во наводници за економскиот развој. Јас ви гарантирам дека не може да има економски развој ако меѓуетничките односи не се третираат како приоритарни. Нема да има развој општо на економскиот развој ако ова, сакам да истакнам, заедно ние со послушната коалиција ќе ги обезвреднува Албанците и ќе ги стави под чадорот на оштетени. Јас во оваа држава во контекст на претставување на Албанците на ниту еден начин нема да толерирам, нашите деца заедно со децата на 136 илјади гласачи да се осеќаат како граѓани од втор ред и да се под раката на власта, бидејќи ова го толерираат вленистите, легитимните губитници. Уште повеќе да се отежни ситуацијата на чело на Министерството за еднакви можности нема да го осудам како индивидуа, туку како политичар, се става еден политички план за да се задоволат српските и руските нагони за дестабилизирање на земјата и расипување на добрососедските односи. Иронијата да биде уште поголема, мандатарот истакнува да се истакнеме напред, да се фокусираме на приоритетите. На ништо друго, туку на оваа тема која е база за гарантирање на мирот во државата, гарантирано со Охридскиот договор и почитуваните вленисти, како што истакна, и го држеа зборот, ни ги носат промените. Една многу значајна друга тема е претставувањето на жените во екзекутивот. Практика е која не може да се излечи, бидејќи машките сведочат дека се тие кои ги грабнуваат значајните позиции. Нема да ги критикувам жените за ова, ќе ги критикувам политичките партии за можностите кои им се даваат на жените. Во Програмата вели: жените во центарот на македонското општество. Но сте контрадикторни, бидејќи во овој состав претставувањето на жените во одлучувачки позиции е многу ниско. И на суптилен начин се игра со концептот за отстранување и опфаќање на жените од албанска, турска и ромската националност. Помеѓу нив има жени кои многу добро ги извршуваат работите ако се дел од владиниот кабинет, им е жал што не им се дала можност. Многу сум скептична како ќе се одвива работата на оваа Влада, се враќаат многу теми. Во прашање е претставувањето на Албанците и другите етнички заедници и цело е ова пропаганда дека се за развој на економијата. Ние ќе сме тука, ќе сме ви над глава, искористувајќи ги сите демократски механизми и да ви истакнеме дека нема повеќе враќање назад. Охридскиот договор е промовирање во светот, како еден уникатен договор со сите опфатени страни и како ваков се промовира како еден успех за Северна Македонија и нејзиниот мултиетнички и мултиверски карактер. Имајќи ги предвид сите настани во регионот и пошироко повеќе е од потребно да се задржите на страна од провокациите и да придонесете за една регионална кохезија и приоритетите кои треба да се на прво место. Како земји од Западен Балкан на прво место се гарантирање на сигурноста, стабилност и мирот и за економскиот развој, инфраструктурата и давањето на можности на младите кои ќе ги опфатат новите потреби на современиот свет. Во контекст на интегрирање во Европската Унија е повеќе од потребно да се вметне проевропското мислење и во вашите кругови. Ова е дискутабилно и борбата против дезинформациите, про-руските влијанија и малигните влијанија за дестабилизација. Да не заборавите, нашата иднина е во Европската Унија. Се надевам и ви посакувам да работите за да ги постигнете потребните стандарди за функционални институции и овој стремеж да е реалност до крајот на третата декада на 21 век. Ова е збор за кој сериозно ќе не имате над глава. Благодарам.", "source_page": 19, "end_page": 20}
{"speaker": "Африм Гаши", "raw_text": "Благодарам. За реплика се пријави пратеникот Мимоза Муса, повелете.", "source_page": 20}
{"speaker": "Мимоза Муса", "raw_text": "Почитуван претседател. Почитуван мандатар, почитувани пратеници и почитувана јавност. Почитувана госпоѓо Пашоли, вие сте пет години пратеник, пред се задоволство ми се што се запознавме, ќе истакнам нешто во врска со легитимноста. Легитимноста не се дефинира така како вие што ја дефинирате. Еднаш кога ви одговара влегувате во Влада, кога не ви одговара без легитимност. Професор Халил Снопче ви направи вчера една математика, јас нема потреба да се повторувам и во 2020-та и во 2016-та вие сте имале помалку гласови од Коалицијата ВЛЕН. Овој пат затоа одлучете еднаш што е легитимност и потоа излезете и зборувајте за легитимност. Под два, не услов со Закон вие да сте бездруго во Влада. Под три, имате 20 години како сте на власт. Сте имале можност да направите различни измени за да влезете во Влада и потоа тие да ги задржите. Под четири, извинете ќе ви истакнам, како кажувате дека се направени многу добри работи во вашето владеење, јас само ќе ве потсетам, Извештајот на Фридом Хаос пред неколку месеци каде се истакнува дека Македонија, Северна Македонија е хибриден режим, сите институции се опфатени со ова. Ако ова е добро владеење, ова е за жалење. И овој Извештај кажува како Северна Македонија е блиску со Србија. Другото кое што сакам да го истакнам е господин Стоиљковиќ од 2002 наваму е пратеник во Република Северна Македонија, многу пати сте владееле заедно, но повеќе сакам да ве потсетам вие сте тие кои сте биле дел од Отворен Балкан и ги имате тие српски струи. Господин Бујар Османи министер за надворешни работи е тој кој што потпишал планот и сите овие работи. Затоа овој театар, овие образложувања кои тука ги истакнувате, не се празни аргументи. Тоа што вие треба да дадете одговор за резултатот на овие парламентарни избори, треба да дадете одговор и за сите криминали кои се направени во овие 22 години. Благодарам.", "source_page": 20}
{"speaker": "Африм Гаши", "raw_text": "Благодарам. Контра реплика пратеник Арбана Пашоли, повелете.", "source_page": 20}
{"speaker": "Арбана Пашоли", "raw_text": "Ви посакувам успех во вашиот нов мандат, секако дека ова е за мене втор мандат, но дозволете ми да ве потсетам дека фактот што вие денеска зборувате на албански јазик ова е благодарение на придонесот на оваа партија која што била на власт над 20 години. Освен ова дозволете да ви кажам дека 137 илјади гласови каде што ние треба да ги претставуваме Албанците во ова Собрание.", "source_page": 20}
{"speaker": "Африм Гаши", "raw_text": "Благодарам. За реплика се јави пратеничката Саранда Имери Стафаи, повелете.", "source_page": 20}
{"speaker": "Саранда Имери Стафаи", "raw_text": "Почитувана колешке, немав намера да земам реплика, но ме иритираа неколку ваши искази во вашиот говор кога велите дека сте ги партизирале институциите со многу убедувања велите дека ова не, ова и самата го повторувате дека ДУИ го идентификувате како претпријатие за работа со вашите искази дека ДУИ ни дава леб итн. Што се случи Арбана? Пред да дојдете на позицијата потпретседател на Демократската унија за интеграција бевте најкритична околу извршната власт. Што стана после откако се избравте. Дали некој ви даде некоја повисока позиција. Малку треба да ни кажувате околу овие работи и да знае јавноста. Тоа другото што ме иритира, но тоа што го кажавте и сакам да ве потсетам дека од 2008 до 2014 година ДУИ беше на власт речиси со истите ресори. За техничкиот премиер единственото постигнување беше тероризација на вработените во Министерството за внатрешни работи во Тетово. Власта 2020-2024 ќе се запамти како Владата која што немаше успех од владеење на ДУИ со 13-14 министерства, ниту една конкретна работа завршена. Претставувањето на жените, вие од 13 министри немавте ниту една жена. Со ова не може да се пофалите. Благодарам.", "source_page": 20, "end_page": 21}
{"speaker": "Африм Гаши", "raw_text": "Благодарам. Контра реплика Арбана Пашоли, повелете.", "source_page": 21}
{"speaker": "Арбана Пашоли", "raw_text": "Што дискутиравме вчера, остана за вчера. Но, без разлика како вие, како вашите колеги многу добро знаете и зошто јас бев избрана за потпретседател и не мора овдека да се објаснувам. Но многу ми е жал дека вие ќе бидете запаметени во историјата како едно младо теле во власта на Мицкоски и не би сакала некој да биде во ваша кожа.", "source_page": 21}
{"speaker": "Африм Гаши", "raw_text": "Благодарам. Реплика има Халил Снопче, повелете.", "source_page": 21}
{"speaker": "Халил Снопче", "raw_text": "Ви благодарам претседателе. Почитувани госпоѓа Арбана Пашоли, во вашиот говор потенцирате дека вие сте победници на изборите. Така ние бевме Европски фронт со партиите на Босанците, Ромите, Турците. Значи победата е апсолутен концепт, не е релативен концепт. Дали победивте кон ВЛЕН, кон СДСМ, или кон ВМРО ДПМНЕ. Немојте овие работи да ги релативизирате бидејќи самата кажавте дека бевте коалиција каде што имаше Албанци, Турци, Бошњаци и Роми. Треба ова да го кажете прецизно. Вие се чувствувате како граѓани од втор ред и сега на контра реплика кажувате како некој што е јагне итн. Вие можевте во овој период над 20 години не реализиравте ниту едно право од 2002 година. Еве да ви дадам еден пример. Вие доаѓате од образованието, буџетот за истражување 2021 година, Универзитетот Свети Кирил и Методиј милион и 700, а за науките над 8 милиони денари, Универзитетот во Тетово нула, Универзитетот Мајка Тереза нула денари. 2022 година универзитетот Гоце Делчев 10 милиони денари, Климент Охридски над 10 илјади денари, а за науките 9 милиони денари. Универзитетот Свети Кирил и Методиј 93 милиони, додека Универзитетот во Тетово нула денари, универзитетот Мајка Тереза нула денари. 2023 година Универзитетот Гоце Делчев Штип на 2. Во Битола 9 милиони, 1 милион Свети Кирил и Методиј и 93 милиони, Универзитетот во Тетово нула денари. Универзитетот Мајка Тереза нула денари. Ова е работата на ДУИ госпоѓа Арбана Пашоли имавте 6 години Министерство за образование, од 2014 го имате Министерството за финансии и албанските региони се најнеразвиени, иако во Полошкиот регион се над 18% од граѓаните. Ова е работата на ДУИ госпоѓа Арбана Пашоли. Го имавте Министерството за надворешни работи, првата посета ја направи во Украина. Никогаш не го осуди нападот на Србија.", "source_page": 21}
{"speaker": "Африм Гаши", "raw_text": "Благодарам. Контра реплика Арбана Пашоли, повелете.", "source_page": 21}
{"speaker": "Арбана Пашоли", "raw_text": "Почитуван колега Халил Снопче, да ве потсетам излеговме втора сила на републичко ниво и вие ова го сменивте со изборен инженеринг. Секако партиите на коалицијата сме ги нарекувале и сме ги почитувале и ова ќе го правиме и понатаму. Додека го искористивте неговиот глас и јас не знам зошто велите дека албанскиот глас кога господинот Таравари ни велеше дека ние немавме само албански глас, ние имавме глас и од другите етникуми. Благодарам.", "source_page": 21}
{"speaker": "Африм Гаши", "raw_text": "Благодарам. Реплика има пратеничката Имрлије Салиу Фетаи, повелете.", "source_page": 21}
{"speaker": "Имрлије Салиу Фетаи", "raw_text": "Почитуван претседател на Собранието, почитувани колеги пратеници, Почитувана колешке Арбана, само да ве потсетам дека вие кажувате тука со 137 илјади гласови и дека велите дека сте втора сила во државата, само во албанските населени места имате помалку од 85 илјади гласови каде што вие ги принудивте да мигрираат и покажувајќи им куферчиња наместо да им најдете работа во оваа држава. Вие сами одлучивте да се натпреварувате во супер лигите каде што баравме гласови како ВЛЕН имаме 107 чисти албански гласови, имаме почит на сите гласови од секој етникум. Тоа што се однесува на поддршката на Стоиљковиќ јас само би сакала да истакнам дека кога станува збор за патриотизмот зошто во текот на изборната кампања. Цело време го спомнувате Вучиќ дека Али Ахмети ќе изгуби во албанскиот политички кампус. До што се однесува до Охридскиот договор и претставувањето на етникумите во нашата држава верувајте од 2001 до 2024 година 23 години поминаа, поминати се генерации. Денеска се тие родители, да им дадете можност и на новите генерации да се искажат затоа што изморени сме од истиот политички субјект. Само тука ќе истакнам дека и ќе кажам еден збор на Арбен Таравари во текот на овие 23 години и добро да е, доста е веќе.", "source_page": 21}
{"speaker": "Африм Гаши", "raw_text": "Благодарам. Процедурално, повелете.", "source_page": 21}
{"speaker": "Халил Снопче", "raw_text": "Во репликата каде јас направив еден лапсус и да го поправам кога велам дека неговата прва посета на Бујар Османи не беше во Украина. Сакам да кажам дека првата посета била во Србија. Благодарам.", "source_page": 21}
{"speaker": "Африм Гаши", "raw_text": "Благодарам. Објавувам пауза. Почнуваме во 15 часот.", "source_page": 22}
{"speaker": "Африм Гаши", "raw_text": "Продолжуваме со работа. За збор е пријавен пратеникот Павле Арсоски. Повелете, имате збор.", "source_page": 22}
{"speaker": "Павле Арсоски", "raw_text": "Благодарам. Почитуван претседател на Собранието, почитувани колеги пратеници, почитуван мандатар и идни министри во Владата, Денеска кога очите на јавноста се свртени кон највисокиот претставнички дом, сите овде во пратеничките клупи ја чувствуваме одговорноста кон секој гласач кој ни ја дал довербата, да работиме во нивно име за подобар живот и достоинствена држава. Движењето ЗНАМ со своите шест пратеници во ова Собрание претставува една нова, свежа политичка опција на која граѓаните и дадоа сериозна доверба. Тоа се потврди и со бројот на гласови кои нашиот лидер, Максим Димитриевски ги доби на претседателските избори, а се потврди и на парламентарните избори. Дозволете ми најпрво да им се заблагодарам на граѓаните кои се одважија да ни ја дадат довербата, но и да се заблагодарам на сите останати граѓани кои гласаа по свое лично убедување за друго политички опции и да им порачам дека сите заедно ќе работиме за државните, националните интереси и ќе дадеме максимум за Македонија. Почитувани, одлуката за учество во владината коалиција не беше ниту лесна, ниту едноставна. Но во програмите на идните коалициони партнери воочивме голем дел и од сопствените заложби за подобра и попросперитетна држава. Токму затоа и ја прифативме понудата заеднички да направиме вонредни напори и здружено да ја стабилизираме државата, да ја заживееме економија, да го запреме иселувањето и Македонија повторно да ја направиме самоодржлива и независна држава. Кај коалицијата која денес ја претставува мандатарот препознавме она за што и самите како Движење ЗНАМ се залагаме, да покажеме поинаков начин на практикување на власт, на вистинска служба во интерес на народот, да работиме посветено и одговорно, чесно и домаќински. Да ја вратиме вербата на граѓаните во институциите на системот, да ја вратиме надежта за подобар живот и подобра иднина за генерациите кои доаѓаат. Да го вратиме конечно вистинскиот патриотизам и љубов кон татковината. Убедени дека е тоа можно и остварливо, Движење ЗНАМ во новиот Владин кабинет инсистираше на активно учество во работата и одлучно преземање на одговорност. Па така во новата Влада ќе придонесуваме со двајца министри, идниот министер за правда и министерот за јавна администрација, двајца чесни, стручни и посветени луѓе чии што оперативни способности ќе бидат додадена вредност во новиот Владин кабинет. И токму од овие две министерства треба да почне и спроведувањето на нашите основни заложби, а денес и официјално на владината програма за правна држава, за право и правда за сите, за бескомпромисна борба против политичкиот криминал, стопанскиот криминал и корупцијата. Но исто така и за ефикасна и ефективна јавна администрација, администрација во сервис на граѓаните. Да ве потсетам и вас, почитувани колеги, но и јавноста, дека живееме во држава узурпирана, приватизирана и разнебитена поради погрешните и лукративни политики водени од минатата власт. Држава со поткопани историски темели, со девастирана економија, држава во која цветаат криминалот и корупцијата, држава на сиромашни и несреќни луѓе. Држава во која немаше правда за жрвтите од Ласкарци, за жртвите од несреќата во Бугарија, за живите изгорени во модуларната болница во Тетово. Немаше одговорност за носителите на јавни функции, за болните од Онкологија, за Ковид мафијата, немаше правда и одговорност за расипничкото и бескрупулозно испумпување на народните пари од државниот Буџет во приватни џебови. Македонија е држава која минатата Влада ја водеше од пораз во пораз, подавајќи си автоголови како на внатрешен, така и на надворешен план. Долги седум години, Македонија имаше Влада без компас, без идеја и иницијатива, влада без желба и волја за работа во интерес на своите граѓани. Како пратеник на Движење ЗНАМ ќе дадам целосна поддршка на новиот владин состав, бидејќи верувам дека на Македонија и е потребен целосен рестарт и еден нов фуриозен почеток. На Македонија и се потребни брзи и коренити промени на секое поле, почнувајќи од економијата, енергетиката, земјоделието, трговијата, социјалните политики, дипломатијата, образованието и здравството. На Македонија и е итно потребно воспоставување на правна држава и професионален државен апарат. Македонија повеќе не смее да чека, бидејќи премногу драгоцено време беше залудно потрошено. Почитувани, убеден сум дека сите претставници на Владата заеднички ќе работат ана развивање на демократско општество, меѓуетничка толеранција, почитувајќи ги сите човекови права и слободи. На заштита на нашите природни богатства и човековата околина. Македонија како крстосница на Балканот заслужува модерна и разгранета патна и железничка инфраструктура. Граѓаните на Македонија заслужуваат европско образование, квалитетно здравство достапно за сите, повисоки плати и пензии и севкупно повисок стандард и квалитет на животот. Потребно е итно да ги промениме работиве бидејќи нема кој да го стори тоа. Од нас самите зависи. Потребно е да се внесе ова, свежа енергија и ентузијазам, да се воспостави ред, работа и поредок во оваа држава. Потребно е досегашното сидро да го замениме со полни едра и да се придвижиме напред. Владината програма 2024-2028 ветува посветено и домаќинско работење и остварување на нашата заедничка визија Македонија да биде модерна европска држава. Само таква Македонија ќе биде држава на задоволни и среќни граѓани. Потребно е да се вратиме на вистинскиот пат кон Европската Унија, на патот на вредности и стандарди, почитување на човековото достоинство, слободата, демократијата, еднаквоста и владеењето на првото. Потребно е сите заедно да ја преземеме одговорноста и одново да ја вратиме надежта кај граѓаните. Да бидеме сериозни, стабилни и конструктивни, Собранието да биде арена за витешка борба со аргументи и ставови а не политички театар. На мандатарот и на новиот владин состав им посакувам силна волја, решителност, одважност и успеси. Им посакувам да се водат со прочуената максима, акта нон верба, дела а не зборови. Токму тоа сега и е потребно на Македонија. Благодарам.", "source_page": 22, "end_page": 23}
{"speaker": "Африм Гаши", "raw_text": "Благодарам. Следен за збор е пратеникот Реџеп Исмаил, повелете.", "source_page": 23}
{"speaker": "Реџеп Исмаил", "raw_text": "Благодарам претседател. Почитувани кандидати за членови на Влада, почитувани гости, доколку ги има, почитувани медиуми, почитувани пратеници и почитуван господин Мицески, координатор на парламентарната група на ВМРО ДПМНЕ. Мислам дека се обратив со името со кое што посакувате да ве нарекуваме, Мицески, координатор на парламентарната група на ВМРО ДПМНЕ. Зошто се обратив директно до вас на почетокот на мојот говор? Да ви укажам благодарност за тоа што како Турчин ме поканивте да бидам дел од вашата Влада. Но да ве потсетам, господине Мицески дека јас како дел од мојата пратеничка група на Левица, ви предложивме, во согласност со идеалите на еден од најголемите револуционери и најголеми државници на Република Турција, револуционерот Мустафа Кемал Ататурк во согласност со неговите идеали за унитарна, секуларна и еднојазична Република, ви предложивме македонска платформа. Што направивте вие? Ја одбивте таа. Одлучивте да продолжите со етнотривализмот, наместо со унитаризмот. Оттука, гледајќи ја новата Предлог програма уште ми повеќе мис е потврдува ставот дека добро што ве одбив да бидам дел од вашата Влада. Затоа што ние не сакаме да продолжиме со она каде што застана претходната Влада на СДМ и ДУИ. Анализирајќи ја Предлог програмата евидентно е дека ќе продолжи исто како и до сега. И во овој мој говор сакам да кажам две работи како интегрално важат за оваа Предлог програма, а тоа се, што оваа програма содржи нешто што и досега го имаше, а што истата не содржи, а би требало да содржи според вашите предизборни ветувања, а што исто така претходно не содржеше при владеењето на СДСМ и ДУИ. Прво, предвидувате економски раст. Ветувате економски раст, но тој го конципирате само како раст, единствено на богатството на богатите. И со тоа само е го продолжите јазот, ќе го продлабочите јазот помеѓу сиромашните и богатите. А господа, да ве потсетам дека бедата на сиромашните извира токму од раскошот на богатите. Притоа, предвидувајќи ваков раст дури и веднаш се вадите, укажувајќи на едно оправдание и велите, доколку не се случат непредвидливи политички и економски нарушува на глобално и регионално ниво. Па затоа сте избрани, господа, да ги предвидите работите, а не да оставите непредвидливи работи. Понатаму, исто како и досега го оставате рамниот данок кој што го плаќаат фирмашите. Го задржувате рамниот данок и предвидувате даночен рај каде би, цитирам од вашата", "source_page": 23}
{"speaker": "Програма", "raw_text": "“бизнисите ќе цветаат“. Веројатно планирате да цветаат како во Белизе, во безданочен рај, кој што во изминатиов период се претвори во пекол за македонските работници. Само да направам една споредба во однос на учеството на различни даноци во Буџетот на Република Македонија. Данокот на добивка кој што вие го оставате рамен, учествува со 316 милиони евра. За разлика од него, данокот на додадена вредност, кој што секојдневно во маркетите пазарејќи македонскиот работен народ го сноси товарот за овој данок, изнесува 1,3 милијарди евра. Зошто не се одважите да го намалите токму овој данок, данокот на додадена вредност наместо да го оставите рамен данок на добивка, со што покажувате дека вие се залагате само за корист на вашите фирми кои што виреат во општеството. Пропратно со ова, предвидувате еден куп даночни олеснувања и бенефиции. Јас тука би ви предложил да земете, колешката Лукаревска, она има многу искуство во ова, особено во она што вие се крстите, во отпис на данок за фирмите. Потоа продолжувате исто како и досега со политики каде сакате да не жртвувате на олтарот на странските инвестиции. Дури господа, и образованието сакате да го кроите по нивна нарав, па во вашиот новоговор во оваа Предлог програма тоа го нарекувате образование согласно пазарот на труд. Исто така ја замислувате и културата, само како економска дејност која нема никаква духовна карактеристика, како додадена вредност и како алатка за привлекување на девизи, односно како додаток на туристичките водичи кои што ги планирате. Особено евидентно е дека исто така можеби и уште порадикално, уште пофундаменталистички продолжува евроатланскиот фундаментализам кој што, цитирам, е целосно усогласен со надворешната политика на Европската Унија. Читајќи го ова поглавје од Предлог програмата, размислував дали можеби Бујар Османи до пишувал истото или пак новиот министер Тимчо Муцунски се спрема да биде еден од некоја тројка на некој европски град, можеби Брисел овој пат, а не Амстердам. Во ова Поглавје, особено сакам да забележам она што го пишувате под национални приоритети во надворешната политика, на страница 44. Вие велите, цитирам: Македонија треба да ја доизгради, но и постојано да ја надградува својата улога како успешна европска демократија. Потоа, на следната страна, веднаш продолжувате: Владата ќе остане посветена на европската и евроатланската безбедност, рамка и целосно усогласеност на политиките на земјата со заедничка надворешна, безбедносна и одбранбена политика на Европската Унија, континуирано ќе придонесува во мисиите на Европската Унија за управување со кризи и операции предвидени од НАТО. На истата страница, на страница 45, вие предвидувате, во иднина, дека дипломатскиот ангажман на Владата ќе вложи максимални напори да обезбеди доволно гаранции во прилог на заштита на македонскиот многувековен идентитет, македонски јазик и посебност и во таа насока ќе побара непосредна поддршка од европските институции, нашите соседи, сојузниците и стратешките партнери. Сте ги навеле истите оние кои што токму до сега го загрозуваа сето ова за што вие планирате да побарате поддршка од нив. Од кого ќе побарате. Од Европската Унија која што ви го сервираа Францускиот предлог. За бугаризација. Од НАТО кој што ја окупира нашата држава. Кој што ви го подметна Преспанскиот Договор. Од Грција, од Бугарија, од кого ќе ги барате тие гаранции. Од истата Европската Унија која што ги поддржа сите про фашизоидни политики на соседите кон нашата држава. Тоа така не бива колеги. Пазете, продолжувате на истава страна истовремено ќе продолжиме со активно учество во меѓународните операции кои придонесуваат за обезбедување на глобалниот мир и безбедност. Каде ќе го воспоставите овој мир. Во Украина. Можеби во Тајван, на Филипини, во Косово. Каде ќе воспоставите мир. Секаде онаму каде што воспоставивте мир до сега. Во Ирак, во Авганистан, во Сирија…", "source_page": 23, "end_page": 24}
{"speaker": "Африм Гаши", "raw_text": "Ви благодарам. Процедурално Борислав Крмов, повелете.", "source_page": 24}
{"speaker": "Борислав Крмов", "raw_text": "Претседателе само да ве замолам во иднина да му кажете на мандатарот да не излегува од сала додека траат говорите. Знаете дека максимум може да излезе само додека траат реплики. Додека беше нашиот пратеник тој излезе така да, чисто тоа. Во иднина да не излегува од салата додека има говори. Ви благодарам.", "source_page": 24}
{"speaker": "Африм Гаши", "raw_text": "Во ред. Мислам дека мандатарот цело време е тука, тој во одредени кратки периоди, разбирливо е, човечки во моменти да отсуствува но, во ред е. Се согласувам со процедуралното. Сливана Ангелевска се јави за збор, повелете.", "source_page": 24}
{"speaker": "Силвана Ангелевска", "raw_text": "Ви благодарам претседателе. Почитуван мандатар, почитувани кандидати за министри, почитувани колеги, граѓани. Денес всушност се финализираат резултатите од парламентарните избори на 8 мај. Кога коалицијата „Твоја Македонија“ предводена од ВМРО - ДПМНЕ оствари историска победа од опозиција на позиција. Со освојување на најголем број на гласови и со оваа коалиција која што е сега предложена како Влада околу 600 илјади гласови или 60% од вкупниот број на гласови. Свесни сме сите дека оваа победа всушност претставува и огромна одговорност пред нашите граѓани и на Владата се разбира на парламентарното мнозинство. Каква состојба наследуваме во моментот. Наследуваме една состојба која што со еден збор најблаго речено може да се нарече катастрофално. Буквално нема област, нема институција која што можеме да ја наречеме целосно функционална. Многу често нашите граѓани во текот на изборите ја слушавме реченицата: Никогаш не било полошо. И, буквално е така. Јавниот долг на крајот на 2023 година достигна рекордни 62,1% од Бруто Домашен Производ. Во наредните 5 години само по основ на камати треба да се плата 1,8 милијарди евра. Имаме судство со доверба со последните податоци 3%, сега сигурно тој процент е многу понизок. Имаме политички затвореници. Селективна правда. Епидемија на криминал и корупција, ја има во сите пори, 75% од сите државни јавни набавки, тендери се правени во 4 очи. Здравството почитуван иден министер за здравство е во преминала фаза. Скандали кои што не можеме да ги до наброиме овде. Почнувајќи од случајот Онкологија за кој се уште нам завршница, модуларната болница во Тетово која што срамно обвинет е кабелот, па сега овие неурамнежни афери со хируршките клиники, со Токсикологија и уште колку има во Битола. Имаме неколку одделенија кои воопшто не работаат за пациенти и веќе не може да се нарече клиничка болница и ако она што вчера го прочитавме дека веќе уште утре ќе ги разрешите економските директори кој што се в.д. е за пофалување и од нас а сигурно и од нашите граѓани. Образование колабирано, се правеа експерименти со програми, не со цел да се подобри квалитетот на образованието туку со сосема некои други цели, укинување на одредени предмети, задоволување на некои други интереси. Пензионери на работ на гола егзистенција. Катастрофална инфраструктура ниту еден започнат пат не успеа во 7 години да го довршат. Она што ми е мене посебна област од интерес тоа е енергетиката. Го поздравувам за прв пат воведувањето на Министерство за енергетика и кандидат за министерка за енергетика со огромно искуство во енергетиката ќе имате навистина многу, многу сериозна работа бидејќи оваа власт беше буквално цунами во енергетиката. Успеа да ја уништи. Се повикуваат на енергетската криза која што ако добро ја менаџираа нема да се почувствува во Македонија на овој начин како што се почувствува. Над 35 милиони евра од државниот Буџет префрлија на ЕСМ. МЕПСО и ЕСМ ги направија најголеми должници од фирми кои што беа во кондиција. Носат јаглен со фирми кои што се формираат во текот на јавната објава, многу има да се зборува за лошите политики кои што низ бројки ќе ги видиме во наредниот период сигурно многу поконкретно. Она што мандатарот Христијан Мицкоски го понуди како програма за Владата во 2024 - 2028 година, всушност се состои од 6 столба. Прво, квалитетен животен стандард, економски раст, зголемување на БДП до 5%, 55 илјади нови работни места, поддршка за приватниот сектор, многу важно, национален план за демографија со низа на мерки кои ќе ја намалат и ублажат состојбата со негативниот прираст и иселувањето на нашите млади луѓе. Во областа на енергетиката предвидени се низа долгорочни инвестиции и капацитети кои ќе гарантираат енергетска стабилност но, и наголемување, зголемување на производството на домашно производство на електрична енергија, вложување во нашиот столб во електро - енергетски систем, РЕК Битола и продолжување на животниот век. Втор столб, системска борба против корупцијата. Трето, владеење на правото во институциите, реформа на јавната администрација, развиени локални самоуправи и за таа цел од државниот Буџет годишно 250 милиони евра ќе се префрлуваат во општините за рамномерен регионален развој и проекти кои што ќе значат подобрување на животот на локалното население. Функционален и институционален систем, здравство. образование, животна средина, социјална заштита, посветена грижа за пензионерите. Овде морам да кажам дека ние сме можеби единствената држава во светот каде што во минатиот период имавме протести од пензионерите. Никаде јас не сум слушнала да протестираат пензионерите. И, во текот на изборите не прашуваа буквално од некое претходно искуство на лаги и манипулации. Дали навистина ќе го исполните тоа што го ветувате. Еве и од оваа говорница сосема со најголема одговорност можам да ви кажам, драги пензионери кои што во Македонија ги има околу 340 илјади, 60% од нив живеат со помалку од 20 илјади денари, 60% од 340 илјади пензионери живеат со помалку од 20 илјади денари. Драги пензионери ова што ВМРО - ДПМНЕ го вети, ќе го исполни и во првата година ќе биде од 5 илјади денари линеарно зголемување на пензиите. Петти столб, национални приоритети, надворешна политика, безбедност и одбрана, култура, спорт и развиен туризам. И, шести столб, права и слободи и еднакви можности за сите. Во однос на кадровските решенија на предлозите за министри понудени се кандидати, луѓе со богати биографии, стручни, професионални, искусни и компетентни за областите за кои се предложени. Иако наследуваме држава која е распукана буквално по сите шавови. Сигурна сум дека идните министри предводени од премиерот ќе вложат вонредни напори во решавањето на проблемите на граѓаните. Се обврзуваме сите заедно ќе работиме чесно, одговорно, очетно и транспарентно во соработка со засегнатите страни а секогаш наш главен фокус ќе бидат граѓаните. Заедно да ја направиме Македонија достојно место за живеење на сите. Ви благодарам.", "source_page": 24, "end_page": 25}
{"speaker": "Африм Гаши", "raw_text": "Ви благодарам. Реплика има Миле Талевски, повелете.", "source_page": 25}
{"speaker": "Миле Талевски", "raw_text": "Благодарам претседателе. Почитувани колеги пратеници, почитувана македонска јавност, почитувани кандидати за министри во Владата. Она кое што сакав почитувана колешке да ви реплицирам со конкретен пример само во еден дел од вашата дискусија тоа е околу локалните самоуправи она кое што цело време го повторувате за тие 250 милиони евра кои што ќе ви бидат доставени до локалните самоуправи од новата Влада. Почитувана колешке, овие 3 години ја покажавте вашата тотална неспособност да се раководат локалните самоуправи, општините и градовите. Значи, буквално ниту еден проект. Јас одам од Прилеп, новата локална самоуправа не успеа да реализира на предлог на пратениците од ВМРО – ДПМНЕ, предложија, се одделија средства од Буџетот 90 милиони денари за оваа тековна година за изградба на фабрика за рециклирање на отпад. Значи, ние како Влада прифативме амандман од пратениците од ВМРО – ДПМНЕ. Се одделија 90 милиони денари, легнати се парите на сметката на Јавното комунално претпријатие „Комуналец“ од Прилеп, ништо до овој момент не е преземено. Буквално ништо, градоначалникот не е способен ни проект да направи па камо ли тие 90 милиони денари. Вие кажувате за фрапантни суми за средства кои ќе сте ги одделиле. Па, вашите локалните самоуправи се тотално неспособни овие пари кои што сега му се дадени да ги реализира па камо ли дополнителни средства да му дадете. Знаете што направивте вие. Како што ги излажавте граѓаните и за Северна како што ги излажавте граѓаните за преговарачката рамка, како што ги излажавте граѓаните за функционирањето на градоначалниците така и со овие проекти кои што сега ги најавувате ќе ги излажете. Само едно вистина ќе биде, а тоа е дека една милијарди евра ќе ги задолжите граѓаните со првата одлука онака кога ќе стапите на власт. Затоа колешке, затоа почитувам мандатар, отворете си ги очите, обрнете внимание на овие ваши кадри кои што ги имате поставено веќе 3 години во локалните самоуправи кои што не реализирале ниту еден проект во големите градови од каде што идеме ние. Обрнете внимание, нека ги потрошат оние пари кои што сега му се дадени, 90 милиони денари лежат на сметката на ЈПК “Кумуналец„ веќе 6 месеци ништо не е направено, буквално ништо. Одговорно ви кажувам дека буквално ништо не е направено за овој проект. Затоа, немојте да ги замајувате граѓаните и немој да ги лажете. Конкретни мерки и конкретни активности преземете за да им се помогне на граѓаните и да ги решиме конечно оние проблеми кои што ги мачат во секојдневието на граѓаните. Ви благодарам.", "source_page": 25, "end_page": 26}
{"speaker": "Африм Гаши", "raw_text": "Ви благодарам. Контра реплика пратеничката Силвана Ангелевска, повелете. Ве молам, ве молам.", "source_page": 26}
{"speaker": "Силвана Ангелевска", "raw_text": "Почитуван колега Талевски, бидејќи велите да преземеме мерки, јас сега ќе ви предложам вас вие да преземете одредени мерки. Граѓаните и на локалните и на парламентарните избори ви кажаа што мислат. Ако вие сте толку убедени дека ние лажеме а вие ја кажувате вистината а состојбата е таква како што е. Дел само од што прочитав, еве на пример, вие кандидирајте се сега за градоначалник во Прилеп. Па, ќе видиме како ќе поминете.", "source_page": 26}
{"speaker": "Африм Гаши", "raw_text": "Ве молам, ве молам. За збор се пријави пратеничката Бисера Костадиновска Стојчевска, повелете. Ве молам за тишина.", "source_page": 26}
{"speaker": "Бисера Костадиновска Стојчевска", "raw_text": "Почитуван претседателе. Почитуван мандатар, колеги пратеници, предлог членови на Влада. Втор ден денес трае расправата за програмските определби на оваа предлог Влада. Ја добивме програмата заедно со предлог кандидатите кои што ќе ги водат ресорите. Дали се тие наследство од друго време ќе видиме. Дали во нив има нова надеж и тоа ќе видиме. За програмата како што кажа и мандатарот и уште од вторник започнува нејзиното остварување со заемот од 400 милиони евра, нешто што овие илјада 198 проекти во изборната програма го немаше. Ниту е кажано како некој ќе ги враќа тие пари затоа што, претходниот заем односно заемот за фамозното Скопје 2014 го врати претходниот парламентарен состав. Борбата со корупција, со криминал, борба за правда се потенцирани неколку пати и во програмата и во секојдневните соопштенија и тоа е реално за поздрав. Она што го нема во овие 1198 проекти е нешто што многу долго време се ветуваше. Враќање на името, поништување на Преспанскиот Договор и прашањето за Уставот. Тоа беше тема која доминираше за време на изборите, во предизборието и неколку години наназад. Тука гледавме и вувузели, се палеа документи, се колнеше, пред Собрание имаше гилотини поставување и т.н. меѓутоа изборниот процес сето тоа го смени. Она што е видливо од програмата е дека мандатарот уште на насловната страна го потврдува Договорот од Преспа, ставајќи потпис на уставното име Северна Македонија. ВМРО ДПМНЕ никогаш не учествувало во тешки одлуки за државата но затоа пак секогаш ги прифаќа. Пред официјалниот старт на изборите се зборуваше дека Преспанскиот Договор не е завршен дека ќе се ре преговара преговарачката рамка дека имаме можност за друго решение, иако и демантите кои што стигнуваа беа погласни и од секоја пропаганда и од сите ботови, меѓутоа и ден денес никој не е слезен од телевизија да објасни односно да се демантираат самите себе. Сега како ништо тоа да не се кажало, исто така, една од најглавните пропаганди беше дека сме го изгубиле јазикот, културата, идентитетот дека сме го дале под бугарски диктат и дека во ЕУ ќе одиме безлични. На страна 47, од вашата програма, стои вака: Ќе бидат зајакнати преведувачките, толкувачките капацитети за македонски јазик со цел навремена и квалитетна подготовка на националната верзија на европското законодавство обезбедување квалитетна поддршка во текот на пристапните преговори. Кога во една прилика прашав: Од која држава сите ние земаме плата. Па одговорот беше: Па, ај и ние да се иселиме. Никој не рече дека некој треба да се исели. Доволно беше од 2014 година до 2016 година егзодусот што ни го приредивте. Требаше само да сте јасни ако што се уште не сте и да не го лажете народот. Не ви беше никогаш Северна само Македонија. Од иста држава земаме плата, на иста држава плаќаме даноци, во иста држава живееме. Не живееме во две различни држави. Ниту некој живее во паралелен универзум. И, сега одиме до главното прашање. Дали ќе го вратите името. За да се оправдате пред членовите и да ги оправдате гласовите кои што се повеќе од 400 илјади нели. Дали е тоа 1199иот проект. Мислам дека ќе се согласите и ќе се согласиме дека доста беше од неутрални изјави, од пу–пу не се важи, од изјави на реферирање и наивност по однос на најважните прашања. Кој, колку и како си ја сака државата. Зошто. Затоа што, имате кандидат кој што не ја признава химната, кој што вели дека нема да ја пее химната. Имате и кандидат кој што изјави дека историската комисија она што ги вадите како заклучок ќе биде имплементирано и воведено. И, цитирам: Историјата не е егзактна наука. Па, нели од историската комисија, од предавници се паѓаше и во транс. На крај пред да го предложам 2000-от проект по вашата програма, дозволете да кажам дека во ова ново мнозинство и во новата влада имаме и АСНОМ-ци. Ама имаме АСНОМ-ци на материи или по битолски слепни угарци. Тие АСНОМ-ци со своите јаки јако изразени црвени линии седнаа на маса со Ванчо Михајлов. Не знам како имавте консензус по прашањето за Бугарскиот клуб во Битола кој...", "source_page": 26, "end_page": 27}
{"speaker": "Африм Гаши", "raw_text": "Ве молам да се слушаме.", "source_page": 27}
{"speaker": "Бисера Костадиновска Стојчевска", "raw_text": "Како се договоривте и едните и другите за статусот на клубот, едните против од другите од сам старт кажаа дека нема зошто да го негираат, оти го поддржуваат името кое што е ставено на тој клуб. Или тогаш најголемиот проблем за ВМРО ДПМНЕ беше дека клубот се наоѓа во близина на мојата куќа. За време на кампањата сите имавте јасно изразени црвени линии сите до еден. Ама сите си ги извадивте линиите, ги прецртавте, ја сменивте бојата на линиите или едноставно кажано нема линии кога се работи се власт. Па се отиде до тие граѓани да зборуваат невистини за постигнувањата да се манипулира или нај едноставно кажано да се лажеме. Затоа на крај дозволете ми да предложам како 2000-ти проект нов споменик. На кој на една маса ќе седнат Ванчо Михајлов и Методија Андонов Ченто. За да се сеќава народот дека го излажавте и дека ја погазивте историјата.", "source_page": 27}
{"speaker": "Африм Гаши", "raw_text": "Благодарам. Полека како да ги губиме нервите, ама јас пак ќе ве повикам на етичкиот кодекс. Сашо Донев има реплика, повелете.", "source_page": 27}
{"speaker": "Сашо Донев", "raw_text": "Благодарам претседателе. Да бидам искрен, за момент помислив дека ќе има трошка каење од поранешната министерка за култура за практикување на власта изминатите седум години. Очигледно колешке памет не ви доаѓа. После поразот од немај каде сите дојден изјавувате дека ја сфативте пораката од граѓаните. Можеби уште го живеете филмот кога облечена во скафандери изјавувавте. Позитивна сум на Ковид 19, цитирам, но добро се чувствувам. Со силна одлучност денес да победи народот. Народот денес Бисера победи. Со пенкало како што милувавте да кажете. Но долго чекаше цели 7 години, го трпеше предавничкиот однос кон историјата и културното наследство на Македонскиот народ. Јас и Охриѓани нема да ви простиме, ниту еден денар во 7 години не издвоивте за Свети Климентовиот универзитет на Плаошник. Не обезбедувавте средства за експропријација на земјиште на значајни археолошки локалитет. Ветувавте канцеларија на УНЕСКО во Охрид, но никогаш не дојдовте да ја отворите. Колку ви е грижа за УНЕСКО видовме со фамозната државна Комисија која лично ја злоупотребувавте. Беше експресна за издавање на урбанистички планови за градење на згради во Охрид и Струга. Но, беше глува и нема цели 3 години за проектите на општина Охрид и граѓаните на општина Охрид. Ќе спомнам и катната гаража за која цело време баравте изговори како да не ни дадете согласност цели 3 години. Треба да одговарате бидејќи ја злоупотребивте службената положба и овластување. Поради тоа што на цела јавност му обајснувавте дека катната гаража не била од јавен интерес. Ќе ги спомнам и изградбата на плоштадот Крушевска Република, одобренијата и согласности за уредување на кејот на Охридското езеро. Ќе ве потсетам на вашите блескави моменти од отворањето на Охридско лето, кога бевте понесена од министерската слава како да слегувате на месечина чекорејќи по дрвените штици на Античкиот театар. Тогаш наместо да му се заблагодарите на Охриѓани што сте имале чест да го отворите Охридско лето, вие ги навредивте со зборовите. Тогаш наместо да му се заблагодарите на сите кој што сте ја имале честа како министерка. Крајот на министерската кариера и печат на хосот ви стави пеплосаната Универзална сала. Почитувани иден премиер професор доктор Христијан Мицкоски, почитуван иден министер Љуцков пред вас стојат многу предизвици, борби и искушенија. Борите се со сета сила за Охрид.", "source_page": 27}
{"speaker": "Африм Гаши", "raw_text": "Благодарам. Контра реплика Бисера Костадиновска Стојчевска, повели Бисера.", "source_page": 27}
{"speaker": "Бисера Костадиновска Стојчевска", "raw_text": "Колега, јас кога гласав во скафандер граѓаните ги добија парите од петтиот пакет мерки. Прашајте кога вашите колеги заглавија во скафандер 9 часа што изгласаа. Тоа е прво. Второ, за се што спомнавте за Охрид мора да си го прашате градоначалникот, ги имате измешано надлежностите кој за што е одговорен. И кој денес со не е заедно. И трето, за Универзална сала. Новиот министер има и пари во министерство и информација на Влада обезбедени од финансирање, а го има извештајот каква е состојбата ана она што е таму на Универзална сала. Меѓутоа, да не се изненадиме и ние и вие кога ќе ги видите снимките од истрагата.", "source_page": 27, "end_page": 28}
{"speaker": "Африм Гаши", "raw_text": "Благодарам. За реплика се јави пратеникот Пеце Милевски, повелете.", "source_page": 28}
{"speaker": "Пеце Милевски", "raw_text": "Почитуван претседател, почитуван кандидат и иден премиер, почитувани предлог министри во Владата предводена од ВМРО ДПМНЕ. Дозволете ми почитувани колеги, Македонска јавност, денес да се обратам и само да ја потсетам колешката дека после 1198, 1199 доаѓа 1200, не е 2000. Но, има време ВМРО ДПМНЕ ќе има еден, друг, трет мандат заедно со коалиционите партнери и ќе спроведе повеќе од 2000 проекти. Не се секирајте ќе имате можност и да предложите нешто. Но, се јавив на реплика да кажам, да си толку извикан, да бидеш толку многу лошо вреднуван за тоа што си го работел како министер и тоа да резултира со губење на изборите дури во родното село на својот дедо Партизан. Со губење на изборите и во своето избирачко место и со губење на изборите во Битола со повеќе од 15 илјади гласа. Мислам дека е пристојно и човечки ова да се одмолчи, мислев дека ќе имате малку доблест и без око да ви трепне тоа што сте превеле тие идеи од времето на Партизаните сте го превеле и идејата и постењето на државата. Бившата министерка за култура која што ја порази културата во Македонија исто така и во Битола како културен историски цивизациски центар, не најде за сходно да преќути и решила да не биде така па стана да зборува. 400 милиони евра ќе се вложат во капитални инвестиции колешке, за разлика од парите кои што вие ги делевте со сите афери поврзани со вас за поделба на средствата од Министерство за култура на разни здруженија, поединци али асоцијации надвор од Македонија. Мора да се ослободиме историјата на повеќе не смее да ни биде затвор на реченицата што вие ја имате кажано. Во тој период кога сакавте д ми го цензурирате творештвото итн. инт. Но, мора да се ослободиме и граѓаните ослободија од Македонија и тоа е единствената вистина која што успеавте да кажите додека бевте министер. И да не зборуваме за намалените средства во Буџетот итн. итн. За кои што се потребни години ребаланси за да се надоместат штетите во Министерство за култура. Можеме да кажеме дека е направена вистинска катаклизма во државата, не е катастрофа и тоа не е само во културата, тоа е на сите ваши колеги со кои што сега сте во опозиција. Лицемерно е да се седи во првите кругови тука во првиот ред, затоа што вие знаете како ја започнавте кампањата. Кампањата ја започнавте со користење на европската придавка, а потоа во меѓувреме сакавте лицемерно да ги прелажете гласачите. И тој голем пораз стана огромен. Благодарам за можноста.", "source_page": 28}
{"speaker": "Африм Гаши", "raw_text": "Благодарам. Контра реплика Бисера Костадиновска Стојчевска.", "source_page": 28}
{"speaker": "Бисера Костадиновска Стојчевска", "raw_text": "Благодарам. Една поправка колега, во моето избирачко место победив. Ама таму гласа и градоначалникот. Така да во центарот малку како да се подизгубивте, ама добро нема гајле. Да, се извинувам за бројката навистина ќе ви предложам и јас да стигнеме до 2000 се надевам дека ќе се видиме и на буџетска расправа и се. А за делење пари надвор од државата ќе се прашаме ќе го видиме сега наредниот конкурс дали тогаш тоа беше дезинформација намерно, дали беше намерно поттикнување на некои така некој други чувства ќе видиме сега вие како ќе делите пари, дали на такви фестивали нема да поделувате пари. Исто така она што сакам да го кажам е дека никој ништо не се обид да го замајува народот, ни гласачите на погрешно место ги користите лицемерно. Зборот лицемерно тоа остава како трга само за вашата кампања.", "source_page": 28}
{"speaker": "Африм Гаши", "raw_text": "Благодарам. Реплика Весна Бендевска.", "source_page": 28}
{"speaker": "Весна Бендевска", "raw_text": "Благодарам. Пратеничке Костадиновска Стојчевска во ваш стил, полека. Расположено, полека дајте малку да ги расположиме, нели, луѓето. Како изгледа патриотизмот на внуката на легендарниот командант на 7-та ударна бригада, се ослободи Битола на 4-ти ноември 1944 година. Другарот дедо роден на Бисера Костадиновска која кога на 18 април 2022 година пола бугарска Влада штитена од Министерството каде што министер беше сегашниот координатор, не дозволуваше луѓето што протестираа да им се доближат, се отвори клубот. Тој клуб со тоа име на докажан фашистички соработник беше одобрен од тогашната министерка за правда Рената Десковска. Што правеше Бисера ти тогаш? Како изгледа патриотизмот додека Бисера е носител на функција нели министерка за култура. 900 илјади денари за бришење на чкртаниците на човек фирма, од Шарената Револуција. Милион и четиристотини илјади денари доделени на некое здружение Арта од Тетово, но затоа пак намалени средствата за Рацинови средби од 600 илјади на само 86 илјади денари. Ама да не заборавиме 30 илјади евра за финансирање на драмски фестивал на Косово. И тоа е потпишано од министерката. И за крај, 5 илјади евра за Илирида, 1500 евра за пратеникот Рамчиловиќ, но во исто време затварање на библиотеката Кочо Рацин во Тетово за да може дуќанот да го издава под наем. Ете така изгледа вистинскиот патриотизам, затоа Бисера полека. Расположено, повели сега, имаш можност за 150 инсинуации, на вистината нема да избегаш. Бугарскиот клуб Ванчо Михајлов го затвори Комисијата за спречување и заштита од дискриминација. Дури подоцна пратеничката Мизархи предложи овде измени на Законот, но прва институција ...", "source_page": 28}
{"speaker": "Африм Гаши", "raw_text": "Благодарам. За контра реплика се пријави Бисера Костадиновска Стојчевска, повелете.", "source_page": 28, "end_page": 29}
{"speaker": "Бисера Костадиновска Стојчевска", "raw_text": "Добро, бидејќи мојот втор мандат во Комисијата, тоа повлече некој други потези не сте информирана дека клубот уште функционира. И уште имаше и слики, мислам дека пред две недели. Како што реков ќе видиме како вие ќе ги делите парите, ама ќе видиме тогаш тој што ве дезинформира дали тоа ви беше само да стигне сега до некоја позиција. Или пак ќе видиме таму што лежи, еве така ќе кажам. На крај морам да кажам дека навистина многу добро се удварате на ВМРО ДПМНЕ со ваквите изјави. Затоа што сепак тие барем изјавија Ванчо Михајлов не бунат против него, оти тој е нивниот суштински следбеник.", "source_page": 29}
{"speaker": "Африм Гаши", "raw_text": "Благодарам. Следен за збор пратеничката Рашела Мизрахи, повелете.", "source_page": 29}
{"speaker": "Рашела Мизрахи", "raw_text": "Благодарам. Почитуван претседател на Собранието, колеги пратеници, граѓани, медиуми. Господине мандатар, дами и господа кандидати за министри. Народе, Македонија повторно твоја и Македонија повторно горда. Без малку 7 години го чекавме овој момент. Моментот кога народот конечно јасно и гласно недвосмислено и со огромно мнозинство и инфра победник на парламентарните избори. Победник, избран од народот на народот за народот. Победник кој никогаш нема да си подигрува со своите граѓани, со народниот интелект, дигнитет, култура, јазик, историја и иднина. Граѓаните покажаа и докажаа дека со ние не се игра, а особено не се игра олин. Зашто тие не дозволуваат да бидат понижени острамени, обезличени и обезглавени. Тие не дозволуваат да бидат мамени, манипулирани, лажени и ограбувани. Дами и господа, овој народ е горд има долга и голема историја. Тој минал многу премнежија па го мина и ова невреме па дојде по своето и си го каже своето јас. Им покажа на сите оние кои глумеа елита, изигруваа чисти, културни и демек про-духовени. Кој го нарекуваа недоветен, небањати, не писмен и искомплексиран. Дека секое негово потценување и навреда ниту се заборава ниту минува не казнето. Оти само тој народот е суверен колку тоа и да звучи неверојатно на оние кои донеле седа на Илинденска без број, народот над и пред се. Почитувани колеги, ја напуштив државата во 2006 година барајќи висока наука која не можам да ја најдам во Македонија, па се вратив полна знаење која требаше да и го оставам на татковината на располагање. За жал во изминативе 7 години не само моето туку и ничие знаење во оваа змеја не беше применлива. Иако целта ги оправдува средствата јасно е дека изминативе 7 години и целта на глупоста и глувоста на само на бендисаните властодршци беше смрт на државата преку распад на системот, пеплосување на институциите девастирање на народот. А и што се очекува од еден поранешен претседател на Владата кои сам тврдеше дека вторник и четврток имал по 4 часа, среда и петок по 3 и ништо не му фалело, и тој станал премиер. Иако е сега ова историја таква историја никому и никаде не посакувам. Во тој системски понор сееја магла, мрак, политички хајки, навреди, уцени. Само деструктивни блокирани. А како дома така и надвор. Нешто што поедини избрани поединци и до ден денеска го прават. Единствената светла точка беше мојот пријател и денешен мандатар професорот Христијан Мицкоски и колегите од ВМРО ДПМНЕ. На нашите грбови понесовме страшен политички прогон и брутална пропаганда која очајнички се обидуваше да не жигоса, како фашисти, нацисти, криминалци, антизападни. И тоа се обидуваат да го направат до денес. Христијан Мицкоски лично, партијата и сите ние заедно издржавме многу. Време е да се зборува отворено и без ракавици. За се. За вистината. За безбројните уцени, притисоци, омаловажувања, навреди, клевети, медиумски хајки, конструкции, кој ретко кој може да ги избрише од помнењето. Јас барем не можам и нема никогаш. Особено што ти се однесуваа, не само на него и на нас поединци, туку и на нашите потесни и пошироки семејства. Во тие тешки моменти цврсто и над човечки стоевме на ставот дека вистината секогаш излегува на виделина и дека не можеме да се откажеме од битката за подобро утре, дека оваа наша жртва е жртва за иднината на децата на Македонија. И ете, народот го победи стравот, а надежта, очајот. Таа надеж значи дека денес тука нашиот народ добива своја Влада и нема повеќе да биде заробена од некоја си Влада. А таа надеж е Влада од народот, на народот и за народот. Влада која произлегува и никогаш нема да заборави дека им припаѓа на оние кои ставаат храна на масите, на оние кои ги образуваат и воспитуваат нашите деца, на оние кои не лекуваат, на оние кои не бранат и не чуваат. На сите нам. Влада која нема да го гледа Собранието, домот на граѓаните, како инструмент, а пратениците како гласачка машинерија, туку како разум и глас на народот во највисокиот орган на Македонија и кон нив ќе се однесува со исклучителна почит бранејќи ги дигнитетот и просперитетот на нацијата. Влада и мандатар кој никогаш нема да го крадат или да бидат глуви, слепи и неми кон потребите на кому му служат, народот. Влада која никога нема да се загуби во моќ, удобни фотелји, климатизирани простории, чартер летови, шиткајќи топки по канцеларии, тренирајќи магариња, терајќи одмори додека Републиката гори во пламен, нема да менува за умрените од Ковид, Беса-транс, Модуларната болница, празните државни резерви, празните езера, деца без учебници. Додека редица луѓе чекаат за нафта, зејтин, брашно или леб. Влада која нема да молчи за фиктивните лекови на Онкологија, за фактичките милионски суми во Саудиска Арабија. На оваа Влада нема да и биде битен пијарот, туку суштината. И ништо, колеги пратеници, ништо повеќе нема да биде како до сега. Оти ова е третото ослободување на Македонија. Господине мандатар, господа кандидати за министри, Нив не им се допаѓаше барокот во кој влегоа, вам ви оставија држава со целосна разнишани темели, од пепел да градиме се од почеток. Нека ни е честит новиот АСНОМ на сите. Македонија е повторно твоја, Македонија повторно горда. Благодарам.", "source_page": 29, "end_page": 30}
{"speaker": "Африм Гаши", "raw_text": "Благодарам. За реплика се пријави Садула Дураки, повелете.", "source_page": 30}
{"speaker": "Садула Дураки", "raw_text": "Почитувана Рашела Мизрахи, Имам почит кон вас, едно време се знаевме кога беше во техничката Влада и мојата поддршка и на министрите кои беа Албанци, мислам дека сте ја имале потполно, 100%, поради една причина. Вие сте од етникумот Еврејка и еврејскиот народ го знае најдобро нивното патење, бидејќи ми е жал, бидејќи вие на оваа говорница со Мицкоски сте другари кои се знаете од многу порано. Дали некогаш сте разговарале за албанскиот легитимитет во Република Северна Македонија. Само ова би сакал, вие како Еврејка да знаете во партијата каде што вие сте влегле. Што се однесува до другите работи кои се однесуваат со математика, имам проблем со комплексните броеви, бидејќи комплексните броеви секогаш се обидуваат дека имагинарните броеви се претставуваат како реални во ова Собрание и во нашиот народ. Со жал ова ќе го истакнам, јас разбирам дека нивниот патрон ќе им каже што да зборат. Но, тоа што е реално и вистина е дека Липково нема мешано население како општина. Победи. Арачиново нема измешано население. Победи. Во Сарај не живеат мешано население и победи, затоа Мицкоски и вие од ВЛЕН, легитимитетот е тука кај нас и кај Фронтот на Албанците. Додека тие другите кои што не го почитуваат нивното минато, кои што не ги почитуваат нивните родители, со тие нема што да зборам. И така, дека нивниот газда излезе пред медиумите и кажа, ако изгубам еден глас ќе дадам оставка.", "source_page": 30}
{"speaker": "Африм Гаши", "raw_text": "Благодарам. Уште еднаш да знаете, ако се пријавувате за реплика, имате право да имате реплика, немојте така на тој начин да ми се обраќате, дали спомнав име, не ми се обраќајте на таков начин. Треба да се држите до репликата. Јас кажав дека немате право и репликата треба да биде кон претходниот говорник. Процедурално Халил Снопче, повелете. За овие работи на друго место ќе се разбереме, вакви навреди нема да дозволам во Собранието.", "source_page": 30}
{"speaker": "Халил Снопче", "raw_text": "Благодарам претседателе. Се јавив за процедурално бидејќи вчера кажав една забелешка, бидејќи господинот не го слушнавме, не од говорницата, кога ви се обрати надвор од говорницата, не спомнав имиња, може да не спомнуваш имиња, јас нема да кажам Христијан Мицкоски, туку ќе кажам мандатар. Тоа не значи дека не си спомнал име, не значи дека ми се обрати мене и на колешката Саранда. Не е проблемот дека им се обраќаш на нив, но претседателот вчера те предупреди и ти кажа дека си нов пратеник, треба да се научиш и време е веќе да се научиш. Треба еднаш да се научиш, бидејќи треба да имаме етика на работа и во реплика кон другите колеги, не е етично да се обратиме кон другите. Еве и денеска те толериравме и доста веќе. Ние сме пратеници, како пратеници ако ви се дава простор да учиме, треба да се научиме како луѓе. Еве и денеска ќе толерираме, но ова ќе оди до бескрај со ваков пристап.", "source_page": 30}
{"speaker": "Африм Гаши", "raw_text": "Процедурално Блерим Беџети, повелете.", "source_page": 30}
{"speaker": "Блерим Беџети", "raw_text": "Пратениците во нивните реплики предвидуваат како ќе се одвива репликата. Ако на координаторот Халил Снопче му сметаат говорите и не може да ја прифати таа реалност, може да излезе од салата и да не ги слуша пратениците Албанци. Политичките тези на парламентарната група на Европскиот Фронт, ниту еден претседател легитимен не може да ги забрани. И барам од вас, бидејќи ја водите седницата треба да бидете принципиелен до крај.", "source_page": 30}
{"speaker": "Африм Гаши", "raw_text": "Благодарам. Контра реплика Рашела Мизрахи, повелете.", "source_page": 30}
{"speaker": "Рашела Мизрахи", "raw_text": "Благодарам за репликата колега Дураки. За господинот Христијан Мицкоски можам да ви кажам неколку работи. Прво е дека беше единствениот кој што понуди на една Еврејка да биде техничка министерка во Влада од независноста до ден денеска, иако таа техничка министерка претходно имала многу оскудни познавања во однос на политичките партии и збиднувањата во државата. Меѓутоа, раководејќи се по Мерит системот и гледајќи креативност и квалитет на луѓето, значи тој избира дека лавот иако е крал на животните, не е директор на зоолошка, па го бира квалитетот во луѓето. Се работи за човек кој никогаш не правел сегрегација по расна, верска или пак етничка основа и секој оној кој ќе се обиде да наметне наратив на национализам во рамки на ВМРО ДПМНЕ под палката на Христијан Мицкоски, како нејзин претседател, длабоко се лаже. Таква сегрегација не постои, ниту пак постоела. Особено кога доаѓа од мала заедница која што знае што е живот и башка и барабар. Благодарам.", "source_page": 30}
{"speaker": "Африм Гаши", "raw_text": "Благодарам. Збор има Сали Мурати, повелете.", "source_page": 30}
{"speaker": "Сали Мурати", "raw_text": "Почитуван претседателе, почитувани колеги, почитувана македонска јавност, Кога ќе ја погледнеме Програмата во целина, се чини дека е далеку од реалноста и очекувањата на нашата татковина и во споредба со поранешните програми и претходните програми јасно се гледа дека има големи сличности. Темата во сегашната Програма се вклучени во претходните програми на разни Влади, исти значајни делови од претходните програми за жал не се реализирани и немам надеж дека со оваа нова Програма ќе се реализира и во иднина, бидејќи содржината на тогашните програми и денешната Програма нудат нереални предлози и решенија. Вака, бидејќи и во реплика имав некои говори, па сега во интерес на времето да го искористам од друг агол, во вашата Програма, почитуван мандаторе, многу малку спомнувате заедниците, особено помалите заедници, а најмалку турската заедница. Јас сум, како што кажав и преска, сум претставник на турската заедница, искрено сум изненаден од Програмата, бидејќи многу малку има афирмирани вредности и белези за мојата заедница и за другите помали заедници. Со проблеми во сферата на образованието во средното и основно образование, проблемите со правичната и соодветната застапеност, само да кажам дека 25 години сме во 1,80 и тука останавме. Со афирмирање на службената употреба на турски јазик на локално ниво и на централно ниво, тука морам да кажам дека повеќе службено се користи турскиот јазик во македонската литература и службена употреба и во албанскиот, него изворно во турскиот јазик во нашата држава. Другата работа е во сферата на културата, очекував да ја спомнете и сферата на културата, 20 години не е дограден турскиот театар кој претставува национално благо на нашата држава. Ден денеска турскиот театар оди како кираџии од лево и десно за да ги одржуваат претставите. Исто така не реставрирање на нашето културно наследство, тоа ќе бараме службено, дека Министерството за култура повеќе од 30 години симболично нешто е реставрирано во турската култура и османлиската култура, а тоа претставува благо на нашата татковина. Исто така во Програмата не најдов во вашата Програма ниту еден афирмативен белег во инфраструктурите, локалните патишта, канализации, културни спортски објекти, во населени места, во рурални средини каде живеат претставниците на заедниците, а особено турската заедница. Доаѓам од значајно место од Врапчиште, можам да кажам дека во село Врапчиште, на падините на Шар Планина. Знаете дека ние немаме вода 10 илјади луѓе цело лето? Знаеја сите влади и оваа Влада знае. Дека системите за наводнување во село Врапчиште се изградени уште далеку во тите години, во бивша Југославија, и тоа проблеми со кафтажи, со цевки кои се изработени од солонит, вие знаете кои болести се добиваат, дотирани системи и други сериозни проблеми. Поради наведените проблеми преку лето 10 илјади луѓе под Шар Планина немаат вода. Јас сфаќам дека може на друго место во Македонија да нема вода, ама ние немаме вода и наместо од нашите чешми да потече вода, тече кал. Исто така во вашата Програма во дел за изградба на регионални и локални патишта очекував да бидат опфатени рурални места каде живеат Турците. На пример, имаме пратеничка од Гостивар, Гостивар - Здуње – Лешница патот. Влезете во Здуње па ќе видите дека живеат само Турци. Тоа патот не личи на 19 век. После патот низ селата Урвич и Јеловјане во Боговиње. Преска беше спомнат големиот турски револуционер Ататурк, а знаете патот до куќата на дедовците на Ататурк како изгледа. Од Нелучани Папрадник до селото Кочаџик и Новак со комбе не може да се оди до таму, а не туристи со автобус. Па најмалку почит заслужува тој, Дебарскиот крај. Регионалниот пат Радовиш – Конче, бев минатата година во Конче и тој пат не е во вашата програма. Втората работа што сакам да ја искажам тука е проблемот со балансерот. Најголемата алатка за заштита од мајоризација, дискриминација и дезинтеграција на помалите заедници е токму балансер. Балансерот е основна функционална алатка за разработување на принципот на правична и соодветна застапеност. Сакам да кажам дека во предлогот да се укине балансерот е во спротивност со основните принципи на Уставот со темелните вредности на уставниот поредок, затоа што правична застапеност во членот 8 став 2 алинеја 2 на дециден начин стои дека обврските на државата, тоа е темелна вредност и во духот на Рамковниот договор. Јас минатата година бев член на Комисијата за уставните измени. Меѓу деветте амандмани, еден беше дека со закон треба да се регулира правична и соодветна застапеност. Сега гледаме дека оваа Влада сака балансерот да се укине. Балансерот може да се укине кога ќе имате уставни измени и темелните вредности на уставниот поредок, правична и соодветна застапеност ќе се избрише, тогаш може да се укине и балансерот. Што се однесува во делот на ревизија на системот на распоредување на трансферите од централниот до локалниот буџет и дел на централната надлежност на општините, тука воопшто не сум задоволен. Од 1995 година наваму сите меѓународни извештаи зборуваат дека Македонија мора да биде децентрализирана држава и денационализација да се заврши. За жал и ден денеска Македонија најцентралистичка држава, а од друга страна уставната обврска за локална самоуправа е темелна вредност на уставниот поредок и дека граѓаните посредно и непосредно своите уставни права остваруваат токму во локална самоуправа. Исто така во делот на финансии и понатаму и сега главниот приод на државата е задолжувањето и заемите. Па што бидна со досегашните заеми, со досегашните задолжувања. Секоја Влада која се задолжува не се задолжува во името на Владата, во името на нашите граѓани, колку е нашиот објективен долг, штом немаме ние репродукција во производството, во туризмот, во земјоделието ние пак ќе имаме задолжение и ова задолжување ќе остане на другите влади итн. Во програмата во делот на јавните инвестиции има многу селективен пристап. Исто така, туку подржувам, почитуван мандатаре вашата програма за демографската политика, но и демографската политика има одредени недоречености и непрецизности. Нашата иднина е со здрави семејства, со плодни семејства и треба да нудиме издржани понуди и решенија за наталитетот, за склучување на нови бракови и за очувување на здрави семејства. Исто така во програмата што фактички ја поддржувам едната изборна единица. До сега 35 години во државата гласот не се вреднувал еднакво. Нечии гласови имале повеќе тежина, нечии гласови имале помалку тежина. Започнав со реформата во судството, тука ми се чини дека остана една недоречена реченица дека поради функционалната административната и буџетската независност која зависи од извршната власт и тука поради овие работи се врши секаков вид влијание, дисциплинирање и мешање во нивната работа, во работата на судиите. Чисто очекував повеќе место за реформите во Уставниот суд со една пола реченица, има реформи во Уставниот суд, што е со воведувањето на уставната жалба. Ние, еве јас доаѓам од таа фела, немаше меѓународна конференција каде што не бевме нападнати поради немање уставна жалба. Не дека Уставниот суд нема капацитети да решава за слободите и правата. Вие алатката за уставната жалба ни е многу ограничена и фактички од членот 9.", "source_page": 31, "end_page": 32}
{"speaker": "Африм Гаши", "raw_text": "Заврши времето. За реплика се јави Ријад Шаќири, повелете.", "source_page": 32}
{"speaker": "Ријад Шаќири", "raw_text": "Почитуван претседател. Јас не сакајќи да реплицирам на претходниот говорник сакам да го потсетам пред да премине во потпишувањето на договорот со Европскиот фронт требало претходно да си постави на сам себе неколку прашања. Тие прашања требало да му постави на директорот на Фондот на регионални и магистрални и регионални прашања, господинот Ејуп Рустеми кој менаџира би требало да земе еден одговор од него. Ќе го потсетам мојот почитуван колега, и јас доаѓам од Липково, сме имале во ова Собрание функционери од тој дел и неколку пати е ставен темелник за водоснабдување, за канализација, за пат, и понуда за дислокација на депонијата од селото Никуштак и не е преземено. Сакам да потенцирам и една друга тема тука од оваа говорница. Сака да се направи еден циркус од нашите претставници. Јас мислам дека тоа не е во ред. Ние тука треба да демонстрираме една култура бидејќи како Албанци треба да прикажеме една повисока цивилна култура, цивилизациска култура и да сме дел власта. Но некогаш игрите завршуваат и треба да знаеме дека власта не е долговечна. Некогаш треба да се оди во пензија бидејќи и поголеми мажи од тие што ги имаме од другата страна завршиле така да е добро да ја земат како спорт оваа работа. Власта не е долговечна, туку е нешто релативно и напротив бидејќи беа дел од власта подолг период ние имаме голем број на нерешени проблеми, прашања кои требало одамна да се решат и никогаш не најдоа за сходно да ги решат тие работи. Затоа е добро овој ден да има една свечена атмосфера. Критиките да ги изразат спрема мандатар и да не заборават дека тука не пијат вода. Благодарам.", "source_page": 32}
{"speaker": "Африм Гаши", "raw_text": "Благодарам. Контра реплика има Сали Мурати, повелете.", "source_page": 32}
{"speaker": "Сали Мурати", "raw_text": "Благодарам. Јас ќе ја искористам оваа минута бидејќи реченицата ми остана недовршена, остана до Уставниот суд. Посакував да имате и предлог за Уставниот суд бидејќи единствена нашата држава остана без закон за Уставниот суд и воведување на уставната жалба. Благодарам.", "source_page": 32}
{"speaker": "Африм Гаши", "raw_text": "Благодарам. За реплика се јави пратеничката Ели Панова, повелете.", "source_page": 32}
{"speaker": "Ели Панова", "raw_text": "Господине Сали Мурати, со нетрпение го слушав вашиот говор очекувајќи да слушнам малку поинаков и поголем осврт околу нашата програма, а која што е посветена на реформите во правосудството, имајќи во предвид дека токму вие доаѓате како бивш претседател на Уставниот суд во Република Македонија. И навистина ми беше интересно да слушнам дека само во една реченица ги опфативте делот од реформите односно не опфативте поголемо свое видување. Она кое што вие го изложивте овде е грижата за Турската заедница и нормално е тоа треба да биде така, но поинаку би било кога истото би го практицирале како член од оваа Влада или како еве, до колку сте ја прифатиле понудата која што знам вашата партија ја имала кон вас, но вие сте одлучиле да ја прифатите понудата на Артан Груби за жал, и затоа сметам дека се вашите критики кон нашата програма. Но како и да е вие како некој кој што има долгогодишно искуство во правосудниот систем сакам да сметам на вашата соработка, понатаму во големите реформи што сакаме да ги направиме во правосудството на Република Македонија, во борбата против корупцијата бидејќи со вашиот придонес верувам дека заеднички можеме да ги исполниме сите оние забелешки кои што еве вие ги имавте односно ги исполнивте односно ги кажавте од оваа говорница. Сакам да посочам некои од реформите како што се укинување или еве на пример во нашата програма пишува распуштање и законска реформа на Судскиот совет. Сакам да слушнам околу оваа реформа. Сакам да слушнам што мислите вие околу на пример критериумите кои истакнатите правници во изминатото ги имаа, а кои што беа предлог на ова Собрание. Јас добро се сеќавам дека токму во ова Собрание сте избран токму и вие да бидете член на Уставниот суд. Што мислите за таа заедничка соработка, дали може да ја продлабочиме. Ако навистина сте искрен во своите намери и до колку навистина сакате да направиме подобро правосудство и довербата на македонските граѓани во правосудството да ја качиме на многу повисоко ниво тогаш верувам дека ќе се согласите со овие мои констатации и ќе ја прифатите нашата соработка.", "source_page": 32, "end_page": 33}
{"speaker": "Африм Гаши", "raw_text": "Благодарам. Сали Мурати контра реплика, повелете.", "source_page": 33}
{"speaker": "Сали Мурати", "raw_text": "Благодарам за укажаното. Јас првиот гест за реформи во судството ја искористив. Пред тоа можеби не бевте тука во салата да слушнете дека зборував за тоа. На пример остана само другиот дел од Уставниот суд. Што се однесува го коалицијата ние сме дел од фронтот и сме задоволни и среќни сме тука и ние сме најлегитимни, нема време, еве може ќе има време, најлегитимни претставници на нашата заедница ние сме победници на сите фронтови и со гласови, кажаа нашите колеги и со гласови и со мандати, ние имавме 19 мандати. Се што по волјата на сандукот ќе се направи, тоа е за срамно и недемократско. Се здруживте за жал до 20 часот немавте забелешки, во 20 часот се здруживте против Фронтот само да се намали нашата бројка на пратеници. Тоа е вистината.", "source_page": 33}
{"speaker": "Африм Гаши", "raw_text": "Благодарам. За збор се јави пратеникот Халил Снопче, повелете.", "source_page": 33}
{"speaker": "Халил Снопче", "raw_text": "Благодарам почитуван претседателе, почитуван мандатар господин Мицкоски, почитувани кандидати за министри, почитувани пратеници. Почитуван мандатар, јас во мојот говор нема да се концентрирам на програмскиот аспект што сте го доставиле во Собранието ни во експозето кое што тука го истакнавте. Јас ќе испратам неколку пораки. Ова е мој втор мандат како пратеник колку што можам да сетам петтото експозе на еден мандатар, ако зборуваме за историјата на четвртото експозе, бидејќи иако ангажманите беа многу големи, многу, многу содржински, но тие останаа празни зборови. Повеќето од работите не се реализираа и ние продолжуваме да сме коруптирана држава. Тоа не го кажувам јас, тоа го кажуваат надворешните, меѓународните параметри, ние не функционираме. Здравството и образованието се лоши, економијата е слаба, низок стандард и сите овие параметри господин мандатар покажуваат дека ќе имате многу тешка работа, не е лесно. Но нормално не е и невозможно. Не е невозможно ако имате одлучност, ако имате верба и на еден чесен живот кој сакаме да го живееме. Повеќето кажувате, се надевам дека ќе биде добро. Јас господин мандатар ви сугерирам прво да имате верба, вербата е тоа што ни дава сила, е главната сила, главниот вектор кој може да процесите да ги носи напред и кој ни дава можност да ги реализираме многуте работи. Значи вербата е можност, можноста е верба. Вие може да имате најдобра програма во светот господине мандатар, во моментот може да ги имате најголемите експерти, професионалци во земјата и надвор од земјата, но ако немате верба е проблем и нормално вербата што ќе се поткрепи со надежта на народот и ако ова се соедини тогаш се раѓа иднината. Зошто, затоа што интенциите во оваа држава се толку деградирани така да ако само се соедини оваа надеж и оваа верба која вие треба да ни ја демонстрирате само тогаш имаме иднина. Напротив е голем проблем. Значи почитуван мандатар ние ќе истакнеме не е подобра, поекономична, по функционална формула да се реализира програмата ако вие како мандатар и вашата екипа да се знаени и праведни, чесни. Зошто го истакнувам ова. Бидејќи лесно е и граѓаните да го емитираат чесниот и паметниот човек. Мислам дека како универзитетски професор знаењето го имате и мислам дека со ова ќе се рефлектира и во правото заедно со вашата екипа и не е проблем. Обичниот граѓанин кои ве следат да сте праведни да сте чесни и ако нивниот шеф не го следи нивниот пат тогаш е проблем и до сега ние сме го имале тој проблем. Почитуван мандатар затоа ова е многу силна порака и верувам многу силно во два аспекта и во праведност, и во знаење. Некои проблеми почитуван мандатар не се политички грешки туку политичка вина. Зошто ова го истакнувам. Има разлика помеѓу грешката која може да се направи ненамерно и целта, значи не излегува според целта, но вината е со цел. Политичката вина е поради политичката иморалноста. Што е политичка иморалност. Тоа е да немате волја да ги носите процесите напред, да направите измени, да направите реформи или да ги земете потребите чекори во потребното време. Јас сум силно убеден господине мандатар дека нема да направите политичка вина бидејќи другите направиле не политички грешки, туку политичка вина. Тоа е фатално за една држава. Главниот предизвик господине мандатар ќе биде зајакнување на демократските капацитети на нашата држава. Бидејќи ние често сакајќи или не сакајќи да признаеме сме куселе во овој аспект. Ние наместо да се качиме во бродот на демократијата, ние ја минираме демократијата и тоа не оддалечува од праведниот пат што нуди просперитет. Јас само ќе ве потсетам често тука се вели ние како главен поддржувач треба да ги имаме Соединетите американски држави и проектот на господин Бајден кој вели дека анти демократијата е најголем злосторник на демократијата. Демократијата не е режим господин мандатар. Тоа е практика, тогаш тоа може да се развива, не со закони, се развива со идеи и мислата за демократија. Законот не нуди еднаквост. Законот нуди праведност пред санкцијата и казнувањето, пред мислата, пред идејата, ова го нуди демократијата и колку повеќе ја развиеме оваа идеја, оваа мисла, тогаш ќе имаме перспектива и ќе имаме успех. Тоа е под еден. Под два, друг предизвик господин мандатар е борбата против корупцијата и организираниот криминал. Сите истакнуваат дека ние ќе продолжиме да сме нај коруптивна држава. Но за ова треба да има храбра одлука. Не е тој еден пат постелен со цвеќиња. Треба да имаме голема верба во тие лавиринти и тука треба да има знаење, нормално. Видете господин мандатар, ниту еден автопат, често зборуваме за автопатите, без разлика колку се долги, без разлика колку ленти има, ниту една фабрика, без разлика на бројот на вработени, тунели, ниту една странска инвестиција, без разлика од каде инвестираме, што генерираме, значи, за една нормална држава не може да има поголемо значење отколку борбата без компромис против корупцијата и организираниот криминал. Вие можете да направите многу проекти, многу инвестиции, но нема да ја покриете евентуалната слабост ако не се ангажирате во овој правец така како што вие се ангажирате. И јас тука сум силно убеден, господин мандатар. Историјата на гардијанизмот ни кажува дека единствен начин да го решиме ова е значи не само да ја покриеме раната, туку треба да ја исечеме. Почитуван мандатар, треба да имате во предвид, новата Влада не треба да нуди спорадични решенија на проблемите. Спорадичните решенија на проблемите немаат некоја линија на интелигенција. Тие се ад хок решенија, кои често се аксидентални решенија. Треба да има супстанцинарни решенија. Ова е исто како во сообраќајот кога има некој прекршок. Значи, кратко и завршува со фаталност. Значи, ако нудиме брзи решенија, тогаш и нашите инстанци и администрација ќе бидат во еден прекршок. Ова е една порака. Да направиме класифицирање како треба мерките да се преземаат како што треба и потоа да одиме на избори. Јас мислам дека ова е мојата порака. Економијата и образованието се во многу тесна соработка. Значи, ако инвестираш во образованието, ќе имаш економски развој и обратно. Ако имаш економски развој, ќе имаш поквалитетно образование. Значи, тие се како поврзани садови во физиката. Меѓународна статистика укажува дека повеќе инвестиции од надвор доаѓаат во развиените земји. Значи, за да привлечеме инвестиции треба да се развиваме. Ако се развиваме ќе земеме повеќе инвестиции и уште повеќе ќе се развиеме. Значи, ова треба да го имаме во предвид, ние сме мала држава, многу мала. Но како мала држава имаме една предност, неколку реформи, неколку чекори можат да направат многу повеќе, многу побрзо да се направат за разлика од развиените и големите земји. Значи, ова е нашата предност. Големите држави не можат да направат некои работи толку брзо, колку што ние можеме да ги направиме. Ова е нашата предност. Да го искористиме ова, почитуван мандатар. Почитуван мандатар, сакам да ве потсетам, има едно барање од сите Албанци во Македонија кои одат од внатре од државата, а не од надвор, прашањето е за 20%. Значи, јас сакам да им се обратам на сите сограѓани Македонци да не го сметаат ова за една закана, но како едно институционално логично барање, бидејќи доколку правото не го кочи никој, не го ограничува, значи првото не е едно прашање, партикуларно прашање во смисла на тоа, ако мене мис е даде ден дел од правото, другите ќе изгубат од другите делови на нивното право. Значи, правото е универзално прашање кое колку повеќе се инсталира, толку повеќе го опфаќа целото општество и сите општества каде што имаат поголема праведност се подобри, се подемократски, треба да го имаме ова во предвид, да го елиминираме овој апсурд. Некој ни го оставил овој апсурд, но и ние имаме одговорност во елиминирање на оваа апсурдна ситуација. Во врска со евроинтеграциите, господин мандатар, сакам да го истакнам и ова, вие повеќе знаете од мене, Македонија нема друг алтернатива освен приклучувањето во Европската Унија, членството во Европската Унија. Нормално за да можеме да се зачлениме треба да ги почнеме преговорите. Почнувањето на преговорите со уставните измени се логична конструкција. Вие треба да најдете модалитети, но овие не се дискутабилни, не можеме да ги ограничиме, да ги разделиме. Значи, развојот на државата зависи од ова. Ова е силогизам во смисла на тоа, ако ги почнеме преговорите ќе дојде денот да се зачлениме кога ќе се зачлениме. Ќе има инвестиции и ако ги земеме во предвид овие две ќе имаме поголем стандард. Почитуван мандатар, мислам дека е многу значајна регионалната соработка, еднаквата во рамките на Берлин и Отворен Балкан. Значи, сите шест држави на Западен Балкан треба да имаме еден пристап за еднаков развој, еден интегриран пристап, не парцијален или диференцијален. Значи, мојата препорака е ние да испратиме една силна порака во овој правец, да излеземе од отворен Балкан. Грешките во политиката не се грешки во правопис, или поинаку кажано, не се ортографија кои можат да сек коригираат со молив. Грешките во политиката можат да се поправат само ако тие не се повторат. Затоа, ви давам еден јавен апел, да не ги повторите грешките на другите, на тие во минатото. Да не се повторат грешките е гаранција за успех. И за на крај, дозволете ми да им се обратам на лидерите на ВЛЕН. Треба да имате во предвид, почитувани лидери на ВЛЕН, дека не треба да се направиме додаток на некој, треба да сме интегрум, една целина. Само на тој начин ќе можеме да го одржиме фондот на успехот. Со парцијализација се губи светлото и крајот не излегува на површина. Значи, ние треба да сведочиме дека сме целосен дел од нас, но само дел од делото. Само во оваа форма ќе постигнеме максимализирање на албанскиот интерес во оваа држава. Благодарам. Значи, не зборувам за инфинитизам. Инфинитизмот е невозможен, но зборувам екстреми, од минимален екстремум на реализација која беше во времето на ДУИ, во правец на максимален екстремум и реализација што мислам дека ќе биде во нашето време. Благодарам.", "source_page": 33, "end_page": 35}
{"speaker": "Африм Гаши", "raw_text": "Благодарам. За реплика се пријави пратеникот Сали Мурати, повелете.", "source_page": 35}
{"speaker": "Сали Мурати", "raw_text": "Благодарам. Со Предлогот за коалицирање да бидете во легитимитетот на добиените наши гласови, преска кажав дека ние сме добитници со гласови, добитници со мандати. Ние сме втора опција во државата и втор победнички блок во државата. Почитуван мандатар, направивте преседан со невреднување на нашите гласови. Од друга страна, бидејќи господин Халил Снопче и вчера и денеска кажуваше на чисти гласови, медиумите еве месец дена зборуваат за чисти гласови, сметам дека не доликува на вака антидемократски, невкусен и националистичка реторика и теза дека нивните гласови се чисти гласови. Сега ќе се уверите дека не се и нивните гласови, чисти гласови, а во меѓувреме заборавајќи дека со години наназад, тука е мојот ценет колега Меџити, господин Таравари и Касами, станале претседатели со турски гласови. Господин Таравари е тука сведок дека 2017 година и 2020 година сте добиле претседателски мандат во Гостивар благодарение на турските гласови. А тогаш турските гласови дали беа чисти или нечисти. Исто така, испуштате од кажувањето на вистината дека во вашите редови, во Трета изборна единица, носител беше Турчин, професор, исто така од третата изборна единица. Што бидна? 900 гласови. Што биднува со тие гласови. Тие се чисти или нечисти гласови. Исто така, овој пат, ВЛЕМ, јас доаѓам од Врапчиште и сум добро запознаен со приликите, од 5 илјади гласови колку што имаше господин Таравари таму, околу 1500 гласови сега како ги освоија, како беа тие гласови. Можете да излезете во пресрет со Турците за оваа работа. Не можете да излезете, зашто и ние сме граѓани, ние сме еднакви. Во Уставот, член 9 нам ни ја гарантира еднаквоста. Најмалку гласови од Турците во 30 години, можам да кажам вака, 60% од гласовите има освоено на државно ниво ВМРО ДПМНЕ од 35 годишен мандат, 30% имаат ВМРО, 10% Албанците. Од 10% Албанците, ДУИ има 2%, а другите повеќе партии на ВЛЕМ имаат 8% турски гласови. Доликува во 21-ви век толку да бидеме нападнати за нашите нечисти гласови. И уште една работа. Зошто во вашите редови немате некој министер Турчин. Имате турски гласови, имавте, така?", "source_page": 35}
{"speaker": "Африм Гаши", "raw_text": "Благодарам. Контра реплика, Халил Снопче, повелете.", "source_page": 35}
{"speaker": "Халил Снопче", "raw_text": "Благодарам. Сали Мурати беше еклатантен пример како еден човек ја глуми реалноста. Тотално. Значи, ти реплицираш на реченици. Јас само дадов пораки на мандатарот. Не спомнав ни чисти албански гласови, ни спомнав ни турски гласови. Ако се ревидираш во репликите, грешка си, па и ти треба да научиш. Значи, репликата се прави врз говорот што го има пратеникот. Тоа е прво. Во овие процени што кажа на крај, извини, ми изгледа на еден покоен пратеник што зборуваше тука за проценти порано, да не го спомнувам името. И друго, 2017 година, пошто спомна, сега да бидеме коректни, во Гостивар Демократската партија на Турците беше во коалиција со ДУИ, кога победи Таравари на избори. Сега, Турците од Гостивар гласаат за Таравари, тоа е граѓанска волја.", "source_page": 35}
{"speaker": "Африм Гаши", "raw_text": "Благодарам. За реплика се пријави пратеничката Рина Ајдари, повелете.", "source_page": 35}
{"speaker": "Рина Ајдари", "raw_text": "Благодарам. Почитуван колега Снопче, Сите овие приказни ги слушнавме према мандатарот и е малку безвкусно ова што се чекаше од вас, аспирацијата е моторот на успехот, земјите се развиваат кога нивните луѓе им дозволуваат да се воздигнат, бидејќи главен избор за кој зборувате, најсилен кој го имаме и ние тука се нашите луѓе. Но, вие што направивте. Во текот на целото време ги манипулиравте луѓето и во текот на изборите. Значи, овој проект почнал поред седум години тука и затоа тука е причината зошто овој владин состав ќе пропадне, сакајќи да изгради аспиративна добра држава и да се деблокира тоа што е кажано пред граѓаните, без исклучок. Демократската унија за интеграции во последните 20 години била дел од власта и во сите демократски процеси. Основната, главната сила која ги претставуваше граѓаните во овие 20 години, ДУИ беше гаранција за мир, стабилност на оваа држава, но и промотор кој ги носеше напред евроатланските процеси на оваа држава. Во моментот, почитуван, како што сме надвор од Европската Унија, сме изолирани. Бидејќи зборувавте многу добро за економскиот развој и ако ја имате составено најдобрата економска програма, веќе тука нема да има успех, во еден затворен трговски круг во кој сме ние. Сигурноста и стабилноста која ги нуди НАТО и отворениот пазар на Европската Унија се нашиот спас. Затоа, ве повикувам, исто и колегите од ВМРО, смалете ги националистичките тонови. Прифатете дека оваа држава не е само ваша и треба да ја делите еднакво со сите други, но и да работите во овој правец. И со сигурност вие од коалицијата ВЛЕН, потрудете се малку да рефлектирате. Како приоритет нека ви бидат на владината агенда, уставните измени, изнаоѓајќи различни механизми да го ставите во позиција вашиот коалиционен партнер, што поскоро да сме дел од Европската Унија и вака како што сме почнале, кој знае каде ќе завршиме. И ова е поврзано со легитимноста. Ако немаш легитимност, ти останува само да кажуваш приказни и со сигурност ќе останеме во рацете на...", "source_page": 35, "end_page": 36}
{"speaker": "Африм Гаши", "raw_text": "Ви благодарам, ви заврши времето. Контра реплика, Халил Снопче, повелете.", "source_page": 36}
{"speaker": "Халил Снопче", "raw_text": "Благодарам. Госпоѓа Рина Ајдари, ДУИ беше тотален хаос во минатата Влада и вие сте свесни. И вашиот лидер, господин Али Ахмети знае. Јас не го кажувам ова. Ова го кажувате вие. Бидејќи ако ДУИ беше успешна, ќе беше еден од министрите кандидат за пратеник. Но, ниту еден кандидат за пратеник не беше министер, ниту еден од вашите заменици министри не беше кандидат за пратеник. И вие што промовиравте. Вашиот европски фронт излезе во трка за пратеници со старата гарда. Но Груевски излезе во трка за пратеник со граѓани кои се на црната листа на Америка која ја промовираше Отворен Балкан заедно со Вучиќ против другите, Европскиот фронт кој едно време некој му даваше големи кредити за автопати кои никогаш не се изградија и така натаму. Благодарам.", "source_page": 36}
{"speaker": "Африм Гаши", "raw_text": "Благодарам. Тука давам пауза до 17.30 часот. Воедно ги повикувам координаторите на координација во 17.00 часот во сала на Влада, да се координираме. Благодарам. Продолжуваме во 17.30 часот.", "source_page": 36}
{"speaker": "Африм Гаши", "raw_text": "Збор има Јованка Тренчевска, повелете.", "source_page": 36}
{"speaker": "Јованка Тренчевска", "raw_text": "Почитувани пратеници, почитувани медиуми, почитуван мандатар, почитувани кандидати за министри. Република Северна Македонија вечерва ќе добие нова Влада, гломазна Влада со 24 членови. И, овој пат повторно имаме различни изјави и повторно имаме лаги за еден краток временски период. Од првичните изјави на ВМРО - ДПМНЕ по победата на парламентарните избори дека Владата што ќе ја формираат ќе брои 16 членови, денес пред нас е предлог дури зголемен за 50% односно за нови 8 министри. Ќе има прв вицепремиер, ќе нема прв вице премиер. Различни изјави доаѓаат на крајот да. Да. Ќе има повторно прв вицепремиер. И, очигледно е дека есапот во белата палата и надвор од неа не е ист па се измислуваат нови министерства, се распарчуваат постоечките министерства само да се задоволат апетитите на сателитите кои што се околу ВМРО - ДПМНЕ меѓутоа и на самиот ВМРО - ДПМНЕ. И, секако да се оправда сето ова се користат убавите звучни зборови, реформа, нов почеток и слично. Но, сосема е извесно и впечатливо дека ниту нов почеток ќе има ниту Р од реформите ќе има. Дополнително на тоа ако се погледне биографиите на кандидатите за министри ќе видиме дека нов почеток со најголем дел со стари корумпирани кадри кои што беа дел од режимот на ВМРО - ДПМНЕ од 2016 година, секако нов почеток и реформи не може да очекуваме од нив. Единствено што може да очекуваме е да си засукаат ракавите за рачињата подлабоко да им брцнат во медот. Кандидатот за Министерство за локална самоуправа е вешт во оваа техника и може да го сподели своето искуство со останатите членови на Владата. Кандидатот за министер за транспорт и врски може да ги сподели искуствата од кавијар дипломатијата во Азербејџан. Кандидатот за министер за одбрана може да го сподели искуството од Јавното претпријатие за државни патишта, министерството за транспорт, а Горан Минчев, кандидат за министер за администрација неговото искуство од директорувањето во СОЗР. Владата со ваквиот предлог на кандидати има одличен потенцијал за споделување на вакви искуства. Меѓутоа покрај ваквиот потенцијал предложените кандидати имаат и одлични биографии, импозантни дури на 5 реда, особено во областите за кои се именувани со искуство од нула денови. Така видно од предлозите министерот за социјална политика, демографија и млади ќе ја води историчар. Со искуство на бензинска пумпа, 10 годишно искуство во енергетскиот сектор. И, тоа се два сектори кои што се тесно поврзани со социјалната политика, со демографијата и младите. Дополнително во ресорот кој што ќе го води овој министер ќе треба да се грижи и за родовата еднаквост и за не дискриминацијата. Можеби научил нешто, извлекол поука од неговиот агресивен говор, понижувачки однос, обвинување кон една жена новинарка за што соодветно реагираа и Здружението на новинари на Македонија за време на кампањата која беше независен кандидат за градоначалник на Кичево. И, да не заборавам во биографијата на овој кандидат за министер во делот на работно искуство си ја ставил својата независна кандидатура за како работно искуство. Трудовите политики, вработувањето, социјалниот дијалог и економијата треба да ги води кандидат кој што има нула искуство во оваа област и кој што исто така, во својата биографија навел дека во работно искуство бил советник во Советот на општина Тетово, претседател на општина Тетово и замислете човек кој што не знае што е работно искуство а што е политичко искуство треба да ги води политиките, трудовите политики и вработувањето и да ги спроведува реформите во овој сектор. Одличен избор. Секторот правда, ќе го води уште еден кандидат со искуство во областа за која што е предложен од нула денови. Искуство од нула денови во системот на правда. Со искуство приватниот сектор, логистика и набавка, надворешен консултант на „Фао “ ЈУЕН организација за храна и земјоделие. Треба да ги спроведува реформите во правосудството и да гарантира владеење на правото и на законите. Но, како што наведува во својата биографија, отворен е за секакви предизвици и подготвен е да преземе иницијативи и да води различни комплексни процеси. Токму тоа најверојатно го прави погоден за да биде кандидат за министер за правда, да го укине судскиот Совет и Советот за Јавни обвинители и да го доуништи правниот систем во државата. До пред неколку години главен кадровик во Социјалдемократски сојуз на Македонија, денес сателит на ВМРО - ДПМНЕ, ќе биде задолжен да ги смести партиските членови на ВМРО - ДПМНЕ во администрацијата. Генерален секретар на СДСМ, пратеник од редовите на СДСМ 6 години, директор на СОЗР, заменик директор на Јавното претпријатие „Водовод и канализација“ е предлог за министер за администрација во Владата на ВМРО - ДПМНЕ. Способноста како што наведува во својата биографија за управување со промени, вмрежување и градење контакти ја применува од социјалдемократ да премине во десничар и да стане министер во десничарка Влада. Ама очигледно за личниот интерес и образот и идеологијата ќе си продаде. И, сега нешто за жената во центарот на вниманието, центарот на македонското општество како што стои во програмата. Од членови во Владата три се жени или тоа е 12,5%, тоа е погубно и за жените и за самото општество. Наместо да одиме кон унапредување на жените и поголемо вклучување на жените во политиката ние процесите ги враќаме назад и џабе претседателката Гордана Сиљановска Давкова потроши 30 минути кога ја даваше заклетвата дека ќе се залага за повеќе жени во политиката. Водно е од трите жени во Владата дека доаѓа време кога наместо да се унапредуваат правата на жените тие ќе бидат уназадувани. И, она што се забележува во програмата е применување на родово базираното насилство во полово базирано насилство. Со полово базирантото насилство ниту сме барале ниту сме дискутирале. Со години наназад разговараме за родово базирано насилство онака како што е дефинирано и во домашната регулатива меѓутоа и во сите меѓународни конвенции кои што државата ги има ратификувано или пак како Влада ќе го следите примерот на неколкумина ваши градоначалници кои што збор и родова еднаквост ги избришаа од сите документи во локалната самоуправа или пак ќе ги промените меѓународните дефиниции ќе ги промените и ќе ги откажете ратификуваните меѓународни конвенции или пак ова е уште едно ваше лицемерие. Но, ништо ново за вас. Вие како што и вашето лицемерие го знаеме во минатото во однос на Истанбулската конвенција во однос на Законот за прекинување на бременост, пак и не очекуваме ништо ново во делот на женските права и на родовата еднаквост. Затоа доаѓаат тешки времиња и родовата еднаквост и за правата на жените во општеството. Времиња кои што нема да донесат унапредувања на првата на жените ниту пак на нејзиното место во општеството, напротив ќе гледаме политики со кои што ќе се уназадува положбата на жените во сите сфери на општественото живеење. Со програма која што нема конкретни мерки и политики туку само декларативни заложби, нема ништо нема никакви реформи ниту нов почеток. Ви благодарам.", "source_page": 36, "end_page": 37}
{"speaker": "Африм Гаши", "raw_text": "Ви благодарам. За реплика се јави пратеничката Ангелинка Петкова, повелете.", "source_page": 37}
{"speaker": "Ангелинка Петкова", "raw_text": "Благодарам претседателе. Почитуван мандатар, почитувани кандидати за министри, почитувана колешке Тренчевска. Вие вашиот говор го започнавте со зборот лага, вие кои имате еден куп пропусти за 7 години практикување на власт на СДСМ во областа на социјална заштита. Да ве потсетам, во ваше време донесовте закони кои наместо да ги поедностават работите во социјалната заштита, ги искомплицираа сите проблеми тоа го детектираше Народниот правобранител во своите Извештаи. Во центрите за социјална работа, се уште не се спроведува Кејс менаџментот и интегрираното водење на предмети. Како министер за труд и социјална политика точно знаете што значи ова. Не функционалност на Законот за социјална заштита, со него направивте тотален хаос кој за жал го осетија не само вработените туку и граѓаните на Република Македонија. Друг голем пропуст кој го направивте е измената на Законот за детска заштита со кој ги тргнавте децата со даунов синдром од листата за остварување на правото на посебен додаток. Впрочем тоа го направивте и со другите права. Скративте стекнато право на попреченост за лицата над 65 годишна возраст. Скративте и лимитиравте право на трето дете со воведување на приход и т.н. има многу, многу факти кои покажуваат како ја водевте социјалната заштита. Еве пример, Извештајот на Државен завод за ревизија вели вака: За 2021 година бројот на корисници на гарантирана минимална помош, драстично пораснал. Над 35 илјади корисници. Правото на помош и нега околу 45 илјади корисници. А, замислете во 2016 година користеле само 33 илјади, разликата е 12 илјади корисници, од кои 6 илјади биле направени само за една година и тоа од 2019 година до 2020 година. А, кој е тој период. Периодот на парламентарните избори 2020 година јули месец. Понатаму, да ве потсетам, во периодот на Ковид пандемијата поминавте најмногу средства преку социјалната заштита, 90 милиони денари. Дел од овие средства никогаш не стигнаа до крајните корисници. За 32,5 милиони евра не постои доказ каде се потрошени, тоа не го…", "source_page": 37, "end_page": 38}
{"speaker": "Африм Гаши", "raw_text": "Ви благодарам. Контра реплика Јованка Тренчевска, повелете.", "source_page": 38}
{"speaker": "Јованка Тренчевска", "raw_text": "Почитувана колешке очигледно сте застанати во 2016 година и сето ова што го рековте е лага впрочем и освен со лаги и невистини со друго не знаете да се справите. Во програмата која што ја имате и на Владата и изборната платформа сето она што сега го правиме вие го продолжувате само што и таму вие како човек кој што доаѓа од социјалната заштита не сте и рекле дека усогласувањето на правото на социјална заштита секоја година се усогласуваат сите права од социјална и детска заштита со трошоците на живот. Така да, потрудете се вистината да им ја кажете внатре во партијата а не на македонската јавност. Кејс менаџментот драга колешке одамна сте излезени од Центарот за социјална работа и функционира секаде. Треба да се унапредува и ќе се унапредува. Верувам дека ќе го унапредите. Во делот на зголемените права на зголемениот број на корисници на правата од социјална и детска заштита. Па, тоа е целта на реформите од 2019 година.", "source_page": 38}
{"speaker": "Африм Гаши", "raw_text": "Ви благодарам. За реплика се јави Бобан Карапејовски, повелете.", "source_page": 38}
{"speaker": "Бобан Карапејовски", "raw_text": "Добро, очекував и порано дека нивото на политичката култура во еден момент ќе падне. Не очекував дека тоа ќе го направи колешката Тренчевска но, очигледно таа има некаков проблем особено со кадрите на движењето на ЗНАМ за наша Македонија бидејќи им посвети внимание. Прво кога почна со директорувањето на Горан Минчев во Службата за општи и заеднички работи во еден позитивен контекст мислев дека ќе продолжи дека го сменила мислењето и дека ќе даде поддршка за оваа Влада токму знаејќи ги неговите организациски капацитети но, очигледно друг некој проблем се појавил до крајот на говорот. За нашите кадри всушност ќе покажат делата во работата на Владата. Но, да видиме какви кадри вие претпочитате. На пример, претпочитате кадри за директори на меѓу општински центри за социјална работа кои се избркани од работа, разрешени, фатени во трговија со дрога. Потоа, нападнале полицајци среде полициска станица. Вистина можеби биле во струката. Потоа, вие вака сте се грижеле за социјалната заштита. Во општина Бутел веројатно поради политички реваншизам имате опструкции за 26 согласности за вработување додека таму се зголемувале паралелките односно се зголемувале групите за деца кои биле без воспитувачи или на пример сте ги одзеле ингеренциите на градинките во општина Гевгелија веројатно поради некои скандали кои таму се појавиле па да се задскирјат. А, во врска со големината на Владата, сигурно се сеќавате на лицето Зоран Заев тој на пример во првиот состав имаше 7 министри без ресор, да не зборуваме дека неговиот број на надворешни соработници ми се чини надминуваше 50. За да се изнесат такви тврдења како што изнесовте вие веројатно треба да се има и личен и политички кредибилитет. Ви благодарам.", "source_page": 38}
{"speaker": "Африм Гаши", "raw_text": "Ви благодарам. Контра реплика Јованка Тренчевска, повелете.", "source_page": 38}
{"speaker": "Јованка Тренчевска", "raw_text": "Почитуван колега Карапејовски, читате многу вмровски вести а од нив само лаги и невистини, ништо друго не може да дознаете. И, само едно ќе ви кажам, чираците се најсреќни кај новите газди.", "source_page": 38}
{"speaker": "Африм Гаши", "raw_text": "Благодарам. За реплика се јави пратеничката Весна Бендевска, повелете.", "source_page": 38}
{"speaker": "Весна Бендевска", "raw_text": "Старите велат: Не ме гледај што правам, слушај ме што зборувам. Тоа е Јованка. Да најдеш мана на Горан Минчев и на Игор Филков, замисли Бисера, Славјанка, Спасовски, Лукаревска, Битиќи, Николовски, Ковачевски, за Венко е најголемо. Со такви министри Јованка седеше во Влада. Од тука немате никаков кредибилитет да говорите за некој друг. Точка. А, правда ќе има. Министерство за правда ќе го води човек без дамка во својата татковина. Така да не се секирајте ветивме и ќе оствариме. Оти за нас зборот е навистина збор. Така настапи движење ЗНАМ во кампањата. Ама врв на лицемерие госпоѓо Тренчевска и кога говорите и загрижени за женски права. Ајде сега да ве потсетам 28 февруари како министерка за труд и социјална политика и жесток поборник на правата на жените на 1 март во хотел Хилтон организирате конференција, жените во политиката говорна омраза, сенка која е обесхрабра. И се сте поканиле нити една пратеничка од опозиција. Е толку сте, вашата искрена борба за женски права.", "source_page": 38, "end_page": 39}
{"speaker": "Африм Гаши", "raw_text": "Благодарам. Контра реплика Јованка Тренчевска.", "source_page": 39}
{"speaker": "Јованка Тренчевска", "raw_text": "Почитувана Бендевска ви благодарам за поддршката од една страна, но од друга страна вие најдобро знаете затоа што заедно почнавме во СДСМ за родовата еднаквост. Јас една од тие што ве едуцира знаете која е мојата заложба за родовата еднаквост. А од делот на критиката само едно ќе ве прашам, дали го земавте Министерство за правда затоа што вашиот лидер има кривична пријава.", "source_page": 39}
{"speaker": "Африм Гаши", "raw_text": "Благодарам. Реплика Даниел Стојчевски, повелете.", "source_page": 39}
{"speaker": "Даниел Стојчевски", "raw_text": "Еве да не биде дека читаме вмровски вести, директно до Куманово терам да ви кажам нешто, што направивте вие министерка во заминување Тренчевска. Како што кажа и Карапејовски прво го вративте на работа во центар за социјални работи лице кое што е фатено во трговија со дрога. И тоа ни повеќе ни помалку во центар за социјални работи. Ги одземавте ингеренциите на градоначалникот на Општина Куманово за да поставите директор кога зборувате за крадени. Замислете поставуваат директор кои што е повеќе од 20 години директор во детска градинка во Куманово. И ние зборуваме за кадри. И тоа спротивно на статутот на детска градинка. И затоа од тука барам до новиот министер за труд и социјална работа да испита на кој начин е поставен директорот кои што е повеќе од 20 години директор во детската градинка. Го држите домот за стари лица во Куманово Зафир Сајто во заложништво, бидејќи не дозволува вработување на нови лица кои што се неопходен кадар кој што треба да се грижат за старите лица. И тоа се само факти, а во меѓувреме си вработувате во останатите институции свои партиски кадри. Дали не дозволивте вработување во домот за стари лица нови вработени само затоа што не се под директна ваша контрола и не се ваши партиски војници. Ама знаете што вашите кадри беа оценети пред месец дена. И ако СДСМ 26 за Бастион во Куманово каде што секогаш победуваше на овие избори доби само 7 илјади гласа. Народот ги оцени вашите кадри. Благодарам.", "source_page": 39}
{"speaker": "Африм Гаши", "raw_text": "Благодарам. Контра реплика Јованка Тренчевска.", "source_page": 39}
{"speaker": "Јованка Тренчевска", "raw_text": "Колега Стојчевски, кога зборувате за кривични пријави не заборавајте дека и вашиот лидер има кривични пријави. Кога зборувате за Зафир Сајто кога зборувате како локалната самоуправа најдете менаџер кои ќе знае да управува со Зафир Сајто. Министерство за труд и социјална политика не е криво за Зафир Сајто, директорот е не способен да организира работата на Зафир Сајто. И сите се пријавивте од ЗНАМ за реплика, очигледно се натпреварувате кој повеќе да му се допадне на вашиот лидер.", "source_page": 39}
{"speaker": "Африм Гаши", "raw_text": "Благодарам. За реплика се јави пратеничката Иванка Василевска.", "source_page": 39}
{"speaker": "Иванка Василевска", "raw_text": "Колешке Јованка, добра ли сте? Да ве прашам, сигурно не се чувствувате многу удобно, така зборувате, кажувате ама ви тече под ногавици. И морам да ви кажам навистина, направете една ретроспектива на се што правевте и кога бевте нели партиски војник во структурите на Министерство за труд и социјална политика. но и кога конечно од помошник и сива енименција станавте и министерка. Дали навистина вие се боревте за родова еднаквост. И како ги третирате вие жените. Оние од СДСМ имаат лајснс ту кил, а оние другите се не жени или не ви се во фокусот. Вие бевте максимално опструирана министерка. И мора да се соочите со лошиот резултат со кој што го постигнавте. И не бевте коректна и не бевте професионална и ќе останете во историјата на Министерство за труд и социјална политика нај сомнителната личност. Која што треба да одговори на неколку основни прашања. Прво, не направивте ништо за заштита на жените од семејно насилство. Ништо. работевте само за не владини организации од каде што перевте пари за вас и за вашите истомисленици. Втора работа, каде се децата што ги раселивте по домовите. Колку инспекции направивте, колку од нив се на улица, колку се проститутки, колку се заминати и изнесени надвор од државата. Тоа се прашањата кои што мора да ги одговорите пред Македонската јавност. Вие сте не сте сопственици и затоа сте казнети бидејќи даночните обврзници ја почитувани плаќаат Владата. Вие треба да се грижите и требаше да се грижите, за сите ранливи категории под еднакво. Не да бидете послужавник за пред изборен поткуп. Некој дела не застаруваат. И нема да застарат. Јас еднашка ви дадов ветување и ви повторувам од оваа говорница. Кога зборувате дали некој си ваш поранешен партиски сопартиец ќе вработувал. Па со индигнација и гнасење вмровски кадри. Ма немој, од каде сте вие бе. Од која црвена боржуазија доаѓате. Како не ви е срам. Кој ви го даде тоа право и таква ароганција. Застанете малку и преиспитајте се. Ова не е партиска сопственост. Ако мислите дека така сте ја приватизирале државата, многу скоро ќе се освестите и ќе видите дека сте згрешиле и те како сте ја згрешиле. И уште една работа сакам да ве прашам. Колку професионалци работеа во социјалните служби. Како доделувавте вие деца. Врз основ на кој критериуми. Партиски послушници или навистина правевте Комисии со кои што оставивте луѓето да си ги разрешат прашањата во семејните проблеми.", "source_page": 39}
{"speaker": "Африм Гаши", "raw_text": "Благодарам. Контра реплика Јованка Тренчевска.", "source_page": 40}
{"speaker": "Јованка Тренчевска", "raw_text": "Колешке Василевска многу ни е жал што сте несреќна и многу гневна жена. Никогаш не ми течело, ниту ќе ми тече од ногавицата затоа што знам што сум правела и само едно ќе ви кажам. Не ги потценувајте луѓето што работата во администрација. Затоа што тоа се најспособните луѓе. И не потценувајте дека некој од администрација може да стане и министер. Со 22 годишно искуство станав министерка за труд и социјална политика, качувајќи се по скалата на хиерархија. А слободно најдете нешто, пријавете. Јас сум тука. И тука ќе бидам. Меѓутоа знам што сум работела и за што треба да одговарам пред македонската јавност, мојата чесност колешке не можете со ништо да ја побиете. Ама гневната и затоа што мандатарот рече дека ќе го смени името во почетокот, а не го смени името.", "source_page": 40}
{"speaker": "Африм Гаши", "raw_text": "Благодарам. Реплика Жаклина Пешевска, повелете.", "source_page": 40}
{"speaker": "Жаклина Пешевска", "raw_text": "Благодарам. Колешке Тренчевска и во вашиот роден град Струмица едногласно се изгласа стратегија за млади каде се исфрли терминот родова еднаквост и ќе стои еднаквост меѓу мажите и жените. И токму вашиот градоначалник од вашите редови ја подржа таа одлука. Додека бевте министерка јас очекував да реагирате за дискриминацијата на жените во секое поле. Очекував да реагирате за условите на текстилните работнички во време на Короната. Секој втор ден имаме поницит. Во изминатиов период не слушнавме еден збор за осуда од вас како штитеничка за женските права. Зборувавте за социјални правила, а не се грижевте за здравјето на жените, нешто што е основно и немаше клексани во време на пандемијата. Очекував да реагирате и за родилката која беше оштетена за три органи, а еден збор не кажавте, а ние организиравме протести. Многу добро се сеќавам министерот за здравство тогашен. Очекував да зборувате за сигурноста на нашите деца кој одат на училиште а секој ден се соочувавме со најави за бомби, зборувате за социјална правда додека кандидатките за директорки не им дозволувавте да полагаат испити за директори само затоа што се од друга политичка провиниенција. Штитевте директорка на градинка која имаше за употреба на службена положба. И ги одземавте ингеренциите во Гази Баба. Сакам да ве прашам за оние Закони кои што ги донесевме овдека со консензус за кои што не кажавте збор. За заштита од семејно насилство и насилство врз жени девојчиња, вие како министерка дали проверивте институциите да ли ги спроведуваат овие Закони. Јас ќе ви кажам дека не сте провериле, дека не се применуваат законите и постапуваат по стари правилници. Ете толку се грижевте за жените. И оние измени на кривичниот законик, да не бевме пратеничките од ВМРО ДПМНЕ, да не го седневме тогашниот министер за правда Тупанчевски и да не ги предложевме амандманите немаше ниту да се изгласа. Ете толку се грижевте за правата на жените. И манипулаторски носевте закони, вака навидум се согласувате за да на крај не ги прифаќате. Исто така требаше да им кажете на онколошките случаеви зошто немаат хемотерапија и зошто нема исплата на породилно отсуство. Но, требаше да им кажете и на пензионерките и на возрасните категории зошто не може да земат редовна терапија поради пад на системот. Дали до сега реагиравте за линч на жени во политика од спротивен табор, не сте реагирале. Јас имам реагирано. Колешке Тренчевска, одговор на сите овие погубни политики добивте во Струмица. Резултатите вака беа, СДСМ 9 илјади, ВМРО ДПМНЕ 14 илјади и 200, и во цела изборна единица СДСМ 42 илјади, а ВМРО ДПМНЕ 96 илјади и 500. Толку.", "source_page": 40}
{"speaker": "Африм Гаши", "raw_text": "Контра реплика Јованка Тренчевска.", "source_page": 40}
{"speaker": "Јованка Тренчевска", "raw_text": "Пратеничке Пешевска, повторно без докази и без факти зборувате и обвинувате. Меѓутоа тоа ви е ваш препознатлив начин. Јас очекував дека вие како претседателка на Унија на жени ВМРО зборите за повеќе жени во извршната власт, не за 12,5%. И очекував дека после 3 министерки ќе си поднесете оставка и од претседателка на Унија на жени, меѓутоа оставки од пратеничка затоа што вие ги уназадувате правата на жените.", "source_page": 40}
{"speaker": "Африм Гаши", "raw_text": "Благодарам. Збор има пратеничката Дафина Стојаноска, повелете.", "source_page": 40}
{"speaker": "Дафина Стојаноска", "raw_text": "Почитуван претседател на Собранието господин Африм Гаши, почитуван мандатар и иден премиер господин Христијан Мицкоски, почитувани кандидати, идни министри и вицепремиери, почитувани колеги, гости, почитувана македонска јавност. За прв пат после вкупно 10 избори и реконструкции на Влади во изминативе 7 години има можност и чест да зборувам за предлог на Влада и нејзина програма однесени од претседателот на мојата партија. Ова е малку поинакво чувство бидејќи е помешано со радост и гордост, но истовремено и со огромна одговорност. А таа одговорноста е една од најбитните компоненти за една личност, за еден народ, за една држава и особено за нејзината власт. одговорност значи внимателност, посветеност, сериозност, професионалност, транспарентност, комуникативност седнување на маса, слушање критики, прифаќање предлози, работа и ништо друго освен многу макотрпна и чесна работа. Христијан Мицкоски на последните избори реализира едно од ветувањата кое кога го тврдеше многумина не го сфаќаа сериозно. Христијан Мицкоски кажа ќе ве победам сите на купче. Тоа и се случи. Но, не победи само Христијан Мицкоски на овие избори. Најбитно и нешто што треба да се сфати како аманет е тоа што победи народот. Тоа што народот ни даде доверба и што сега од нас очекува. Народот ја казни аздисаната власт на ДУИ и СДСМ, власт која владееше 7 години како картел и кој ништо не реализираше освен што се збогати на сметка на лагите, што воведе хаос во институциите, недоверба во судството, што исели нови илјадници граѓани од Македонија и што не направи најпопуларни по криминалот и корупцијата. Тоа што СДСМ е поразена, а ДУИ обезвластена е всушност она што од нас силно се очекуваше, иако многумина не беа убедени дека ќе се случи. Некој од сегашната власт се обида да кажат дека сега за нас било лесно, сега сме ја имале власта, да сме заборавале на минатото и да сме се покажале на дело. Со две од четириве работи ќе се согласам, а тоа се дека сме власт и да се покажеме на дело. Но, со другите две дека ни е лесно и да заборавиме на минатото апсолутно не се согласувам. Но, оваа власт која од утре стапува на сцена најмалку ќе и е лесно и никогаш не смее да заборави на овие изминати 7 години. Тие што власта ја сметаат за леснотија, еве каде завршија. А доколку сегашната опозиција смета дека нејзината не работа и криминал ќе се заборават, многу се лажат. Како што најави и мандатарот ќе се ревидира се, а потоа и се за што постои сомнеж за криминал и прекршување на службена положба. Ќе биде проследена и до соодветните институции. Истите тие а и сите останати институции ќе бидат ослободени од партиски влијанија и конечно ќе започнат да работат по словото на законите. Не сум личност која не основано и пристрасно фали, па затоа повеќе сакам да ги потсетам идните министри и премиерот на тоа како не смеат да се однесуваат кон државниот имот, кон законите, кон вработените и кон граѓаните. Не смеете да се оддалечите од народот затоа што народот е тој кој дава и одзема. Не смееме и немаме време ниту право да ја тестираме народната волја и народното трпение. Ние сме последната надеж за народот и тоа треба најсериозно да го сфатиме. Власта во заминување изневери многу очекувања. Беше креативна, само кога се работеше за конкурирање во Фондот за иновации. Кога веќе ја спомнав нејзината креативност мислам дека и еден Марко Цепенков да беше жива ќе и позавидеше затоа што успеа да ја видео измени старата народна поговорка нишај врата земај плата. Власта во заминување дури и без нишање врата земаше плата. И не само плата туку и договорени тендерчиња, а и многу повеќе. На маката на народот создадоа огромни имоти, а името на ЕУ прекршуваа закони и Устав. За сето ова народот добро им порача на 11 мај, но таа порака како што гледам ретко кој сериозно ја разбра. А како и би ја разбрале истите луѓе кои што уште од 2019 година се фатија за метлата, ама до ден денешен една прашинка не сметоа. Метлата, сидрото, животот, општеството, правиот пат, зелената агенда, авто патиштата, новиот клинички, електричните автомобили, Гугл и Фејсбук, Формула 1 патеките. Остануваат во минатото, да, но во иднината останувате и вие тука за да ве потсетуваме на сите овие нереализирани ветувања. Затоа, Христијан, Владо, Панче, Игор, Иван, Тимчо, Орхан, Гордана, Бесар, Сања, Цветан, Арбен Таравари, Весна, Фатмир, Златко, Зоран, Горан, Александар, Изет, Борко, Љупчо, Шабан и Арбен Фетаи, водете сметка за секое едно ветување во владината Програма, за секоја една молба од секој еден граѓанин со кој се сретнавме за време на изборната кампања, за сечија мака и за сечиј проблем. Вие од утре ќе сте во Владата на Македонија и незаборавајте на вашата огромна одговорност. Исто така, водете сметка на односот и соработката со нас пратениците, како со претседателката Сиљановска Давкова. Секое ново законско решение треба да го креирате на широка основа, консултирајќи експерти, слушајќи предлози и критики, како од пратеници на власта, така и од пратеници на опозицијата, впрочем и како што кажа и мандатарот во експозето и никогаш не избрзувајте. Вие од утре сте извршна власт за сите граѓани на Македонија и за оние со право на глас, но и за тие без. И за оние кои гласале за нас и за оние кои не гласале за нас, но и за оние кои воопшто не гласале. Вие не сте веќе само претставници на вашите политички партии. Вие не треба да водите меѓупартиски битки како Влада, туку битки за поголеми плати и пензии за сите, за подобар животен стандард за сите, за поквалитетно здравство и образование за сите, за посреќни и подостоинствени земјоделци, за успешни спортисти, за култура на многу повисоко ниво, за развој на туризмот, за високопрофесионална и дигитализирана администрација, за достојна дипломатија, за образовани и успешни млади луѓе на кои ќе им понудиме пристојни и добро платени работни места, за развој на бизнисите и за опстојување од нашите сопствени ресурси, за видливи капитални проекти, а не невидливи капитални заработки. Што се однесува до кадровските решенија ќе се изразам спортски, селекторот Мицкоски избра играчи, смисли стратегија и поставува игра за која сите сте екстремно подготвени. За поголемиот дел од предложените имиња веќе имам стекнато мислење дека се чесни, вредни и посветени. За сите видов дека сте доволно компетентни и доволно искусни. Ова е Влада со доктори на науки, магистри, докторанти, магистранти, универзитетски професори и предавачи, луѓе кои ги исполнуваат критериумите на професионален план. Следува и да ве видиме и како добри менаџери, но и доволно мудри за да се соочите со сите предизвици кои ве очекуваат, како и доволно храбри за да разоткриете нечесно работење и истото да го обелодените без разлика за кого и да се работи. Не правите исклучок по никоја цена и за никого. Еден исклучок ќе значи бегање од принципиелноста и разочарување на сите надежи. Запаметете, вие и ние сме последната надеж за Македонија. Како што го слушнав и мандатарот и тој ќе ве потсетува на принципите и на ветувањата. Не дозволувајте да згрешите затоа што тој нема да ве помилува. И ова ви го има кажано. Јас само ќе се повторам, немаме време и простор за грешки. И сосема за крај, ќе цитирам една позната изјава на третиот американски претседател Џеферсон: Многу верувам во среќата и колку повеќе работам, толку повеќе среќа имам. Почитуван мандатар, иден премиер, ви посакувам многу работа и многу среќа заради работата. И пратеничката група ќе биде многу среќна со многу работа, но најбитно е граѓаните да ги направиме среќни. Македонија нека биде горда, да ја почитуваме и да ја сакаме сите.", "source_page": 40, "end_page": 42}
{"speaker": "Африм Гаши", "raw_text": "Благодарам. Реплика Даниела Николова, повелете.", "source_page": 42}
{"speaker": "Даниела Николова", "raw_text": "Ви благодарам претседателе. Почитувана колешке, навистина на Македонија ќе и треба среќа. Со ваков тим, со ваков кадар пред се ќе ни треба среќа, а среќа обично треба кога не сме сигурни во нешто, а очигледно дека не сте сигурни во тоа што го зборувате. Велите дека мандатарот избрал играчи. Да, играчи се потврдени играчи, ама на Македонија и требаат работници и требаат чесни луѓе. Велите дека тие се доволно компетентни и со сериозно искуство. И навистина зборувате и за принципиелност и има сега да ве потсетам на неколку нешта кои што зборуваат за какви компетенции станува збор. И тоа ќе ве цитирам вас и вашата партија. Па еве ќе тргнеме по ред. Бидејќи се е забележано во ова современо време, вака се вели: Две лица починаа поради негрижа на министерот Таравари. Најмалку што може да направи тој е да си поднесе оставка, - соопштение на ВМРО. Таравари да се фати за работа, наместо да испраќа честитки од луксузни хотели, соопштение на ВМРО.", "source_page": 42}
{"speaker": "Соопштение на ВМРО", "raw_text": "Таравари да си поднесе оставка. Или попрецизно ќе ве цитирам вас: Ова е најтрагичната недела во историјата на македонското здравство, осум детски животи згаснаа поради неспособноста и хаосот што го направи Таравари, - рече Дафина Стојаноска. Претпоставувам дека оваа Дафина Стојаноска од соопштението и сега вие овде сте истата. Колку детски животи треба да згаснат за да Таравари да сфати дека е неизлечива болест за македонското здравство, исто прашање кое сте го поставиле вие. Неговата несериозност и неодговорност значат несреќи и трагедии за голем број на луѓе. Пациентите почнаа да се плашат од самата помисла дека треба да побараат помош од болниците за себе или за своите блиски, - исто изјава на Дафина Стојаноска. Оваа е претпоставувам истата што сега зборуваше за оние кои што имаат компетенции и имаат доволно искуство. Е вака зборувавте за Таравари. А тој што ви порача. Таравари вели: Ако вмровците не се смират треба да одат на психијатар. Претпоставувам дека ви помогнал дури и да најдете добар психијатар, а и тој ви дал одговори на прашањата што ги поставивте за да можете вака сега да ги браните нештата. Дојдовте на власт поигрувајќи се со длабоки чувства на народот и во вашите изјави сега овде си поигрувате со чувствата на народот. Ќе владеете со лаги и манипулации, тоа веќе го имаме видено. Тоа е веќе видено владеење на ВМРО ДПМНЕ.", "source_page": 42}
{"speaker": "Африм Гаши", "raw_text": "Благодарам. Ве молам да се држиме до етичкиот кодекс и да внимаваме на речникот. Контра реплика Дафина Стојаноска, повелете.", "source_page": 42}
{"speaker": "Дафина Стојаноска", "raw_text": "Колешке Николова, не знам со кој легитимитет излеговте токму вие да ми дадете реплика денес, бидејќи од вашата општина каде што вие мислам дека сте претседателка на општинската организација, на последниве избори изгубивте со 18 илјади гласови разлика. Ви се молам, немате легитимитет тука да седите и да се криете заборавајќи на оние пратеници кои што и како повеќе од вас се бореа бранејќи ги криминалите на тие околу вас сега. По однос на тоа што јас сум говорела за господинот Таравари, сум говорела исто и за господинот Филипче, сум говорела исто и за господинот Сали и за господинот Меџити. И секогаш сум ги критикувала бидејќи се работело за нивната функција – министер за здравство. Знаете ли која е разликата сега што Таравари ќе биде повторно министер за здравство. Разликата е што е премиер на Владата Христијан Мицкоски. Не е Зоран Заев да коленичи и да замижува. И кога зборувате за жртвите во време на Таравари едноцифрена е бројката. Во време на Филипче...", "source_page": 42}
{"speaker": "Африм Гаши", "raw_text": "Благодарам. За реплика има пратеникот Сали Мурати, повелете.", "source_page": 42}
{"speaker": "Сали Мурати", "raw_text": "Преска госпоѓа Дафина која потекнува од Гостивар, очекував да биде на страна на гостиварчани, бидејќи пред изборие имаше извонредни односи со турскиот еснаф, па ќе прашам, со пет пратеници од турската заедница во моменталниот состав дали доликува во извршната власт или на вас мандаторе, дали се чувствувате слободни.. Не се мешајте, гледајте си работа, ми го одземате времето сега. Што во ваши редови од 24 министри не сте избрале ниту еден министер од ..", "source_page": 42, "end_page": 43}
{"speaker": "Африм Гаши", "raw_text": "Ве молам да се почитуваме, ве молам.", "source_page": 43}
{"speaker": "Сали Мурати", "raw_text": "Јас пажливо слушав. Чекајте.", "source_page": 43}
{"speaker": "Африм Гаши", "raw_text": "Ве молам не дофрлајте.", "source_page": 43}
{"speaker": "Сали Мурати", "raw_text": "Вака. Од 24 министри ниту еден министер нема од турската заедница, а сте имале, кажав дека 60% од гласовите на Турците 35 години. Радува фактот, со ова што зборувате, не е така.", "source_page": 43}
{"speaker": "Африм Гаши", "raw_text": "Ве молам да се слушаме, ве молам.", "source_page": 43}
{"speaker": "Сали Мурати", "raw_text": "Радува фактот дека во Владата има претставници од српската и од ромската заедница, но збирот на сите помали заедници опфатени во Уставот е малку поголема од турската заедница. Со не предложување на кандидат од турската заедница како министер, сметам дека...", "source_page": 43}
{"speaker": "Африм Гаши", "raw_text": "Ве молам да го оставиме пратеникот да го заврши зборот.", "source_page": 43}
{"speaker": "Сали Мурати", "raw_text": "Дојдете во мое име и во име на Турците, повелете.", "source_page": 43}
{"speaker": "Африм Гаши", "raw_text": "Продолжите. Контра реплика Дафина Стојаноска, повелете. Ќе ве молам да бидеме по парламентарни, ве молам.", "source_page": 43}
{"speaker": "Дафина Стојаноска", "raw_text": "Колега Сали Мурати, да бевте волку активен како претседател на Уставниот суд убедена сум дека немаше да биде толку ниска довербата во правосудниот систем. Инаку по однос на моите односи со моите сограѓани перфектни ми се, не само со турската, и со албанската, и со ромската и со сите заедници. И да ве потсетам, имаше едно време овде на пратенички прашања единствена јас, иако имаше Турци во овој Парламент тогаш, бев која што реагираше кога се затвори една турска паралелка во гостиварската гимназија, така да не можете да зборувате. Инаку не се грижете, ние имаме во нашата коалиција Турци, тоа господинот Ердоган Сара, а понудата за вас сеуште е отворена. Ние ќе се грижиме за сите граѓани на Република Македонија подеднакво. Ние нема да правиме разлика по етничка и по никаква друга припадност, така да бидете спокојни. Бидете спокојни, жалам што направивте погрешен избор што отидовте на страната која што е обезвластена, како што кажав, но сепак тоа е ваш избор. Благодарам.", "source_page": 43}
{"speaker": "Африм Гаши", "raw_text": "Благодарам. Збор има пратеникот Илире Даути, повелете.", "source_page": 43}
{"speaker": "Илире Даути", "raw_text": "Почитувани колеги, почитувани присутни, почитувани граѓани, Ако оваа седница немаше за цел да им покаже на граѓаните со мандатот за да се софпаѓа за граѓаните, се случува спротивното и се случува со некои нивни слуги, бидејќи прв пат ми е што ви се обраќам во овој мандат во врска со тоа да ви посакаме среќа и работите кои што се однесуваат за статусот на пратениците на најдобар начин да се изврши оваа функција на крај на мандатот, сите ние без разлика да имаме постигнато на прв ред според донесување на законите, човековите права, каде што недостигаат во многу случаеви и да имаме подобар живот за сите граѓани. Многу е значаен почетокот во оваа Програма каде што е претставена од страна на мандатарот. Во наредните денови ќе биде од денот на одржување на изборите на 8-ми мај, наместо тие што изгубија, тие измислија секаква теорија на конспирација и загубата ја претворија во победа за себе си. И пораката беше за Албанците, вашиот глас вреди нула. Пораката која што беше пренесена, без разлика дали вие не не избравте, туку нас ќе не избира мандатарот. Мандатарот наместо да покаже почит за пратениците, тој покажа дека ќе биде премиер кој што ќе ги избира граѓаните. Секако под сервилизам. Овој збор сервилизам ќе го видите амбалижиран со меритокрација и професионализам. Јас ви сугерирам, почитувани граѓани, секогаш овој политички клик кој што ја гази волјата на албанскиот народ, кога ќе го слушнете зборот професионализам и меритокрација, значи станува збор за сервилизам. Но, почитуваниот мандатар заборава дека кога одлучува во нивната Влада да ги зема губитниците, тој и неговата функција го става во знак прашање. Вие можете да го разберете како сакате мојот говор, но јас верувам дека од оваа говорница сум дала многу, бидејќи од 400 пати сум земал збор за да ги заштитам човековите основни права на граѓаните. Ќе продолжам уште понатаму, бидејќи овие основни права кои што се, како што е слободата, демократијата, определувањето според гласот и другите работи се многу значајни како што ми е животот. И не се грижам многу за власта каде што вие имате таква цел дека последната година кога Алијанса за Албанците беше дел од Владата, јас не трчав како многумина да ги дадам со власта, но продолжив да бидам со граѓаните каде што не им се почитуваше основното право како што е државјанството. Јас не велам дека овие постигнувања се само мои, но инсистирањата беа мои каде што сите ние ја завршивме таа работа и има и многу работи да се завршат во овој правец, бидејќи јас не земав збор пред вас само да кажам неколку работи, но сакам да дадам и конкретен предлог бидејќи треба да се излезе од оваа ситуација, треба да се изнајде решение и мислам дека се два предлози кои што нашите колеги од коалицијата ВЛЕН треба многу сериозно да ги разгледа пред да го стиснат бутонот на срамот, да им дадат да на оваа Програма. Ако ВЛЕН сакаат да ги претставуваат Албанците треба да имаат во предвид дека треба да го прифатат местото каде што Албанците ги однеле на 8-ми мај и тоа место е во опозиција. Ако сакаат, ако е волјата за власт е поголема отколку да зборувате на место на Албанците треба да одите на другата варијанта и во тоа во која што сте вие во овие избори бевте втора листа на ВМРО, коалицијата што ја објавивте пред неколку дена пред да се одржат изборите. Ако вие ја прифаќате оваа варијанта тогаш јас нема да навлегувам во овој дел бидејќи ова е ваше определување како во 2020 година кога влезе движењето Беса и беше нивна работа и тие беа дел од Владата, беа со години на власт, но немаат право да одлучат за Албанците и вие во овој случај може ВМРО да ви даде власт од нивната власт, може тоа да го делите како што го поделивте листовите. Но од друга страна нема да имате легитимитет да зборите за Албанците и да ги претставувате. Јас знам уште една друга работа, не дека треба да дадам предрасуди што мислите, но вашата програма што вие ја претставивте во вашата изборна кампања која што е многу различна од тоа и тоа што ме поттикнува да кажам дека и вие сте во недобра ситуација ако мислите дека е во ред овие да беа ветувањата кои што го дадовте за Албанците секако дека немаше да пишете дека ќе биде тргната формулација 20%, туку ќе пишете дека балансерот ќе биде тргнат и не кажавте дека претседателот на државата ќе биде изгласан во Собранието. Вие ако бевте убедени дека ова е програмата, во програмата која што ја предвидовте пред граѓаните не кажавте дека ќе направите 8 избирачки места и ќе имате едно избирачко место. Слушнав од Левица, тие ве обвинуваат дека ова била во програмата на Левицата во 2020 година. Колеги од ВЛЕН ако мислите дека тоа е што треба да биде со Албанците немаше да спомнете фискална децентрализација туку ќе кажете само децентрализација и давање на одговорност како што се вели во сегашната програма. Колеги треба да знаете дека одговорноста без финансии не може да се земе и некаде во владината програма ни пишува дека вие ќе го измените Законот за локална самоуправа каде што средствата од Данокот за додадена вредност ќе бидат вратени на нивото на локалната самоуправа. Многу работи искажавте на друг начин и сега се многу поинаку напишани во владината програма. Вие отидовте во странство да го залажувате нашиот народ кој што живее таму и тие со нивните приходи ги држат и семејствата во Република Северна Македонија. Вие рековте дека ќе имате министерство за дијаспора, но земавте министерство без ресор. Вие рековте дека ја редефинирате државата, ќе имате и нов Устав. Вие сега велите дека еден друг етникум каде што е само 1,8% ќе не претставува нас, сите заедници не како што тогаш беше дека ќе бидат рамноправни Албанците и Македонците, но ќе ги направите Албанците рамноправни со Србите кои што се само 1,18%. Да не го анализираме името на лицето кое што јавно се искажа пред неколку дена. Ако знаете дека на овој начин ќе излезе немаше да запишете во вашата програма дека ќе биде автопатот Тетово-Призрен и ќе ги кажавте овие автопатишта кои што се дадени во владината програма. Вие ако мислевте дека на овој начин ќе требаше не на овој начин кој што беше во програмата секако ќе бидете, жените треба да бидат претставени со 40%, додека во првиот ешалон имате 0% и 3% од сите вие кои што се 24 министри во оваа Влада. Почитувани жени, знаејќи во амбиентот во кој ќе работите да ви кажам, зборете понекогаш, но кажувајте дека сте многу работливи и вредни и не кажувајте дека знаете да правите работи подобро од мажите бидејќи после ќе бидете како непријатели и многу други работи кои што...", "source_page": 43, "end_page": 44}
{"speaker": "Африм Гаши", "raw_text": "Благодарам. За реплика се јави Халил Снопче, повелете.", "source_page": 44}
{"speaker": "Халил Снопче", "raw_text": "Благодарам. Госпоѓа Илире, ние имавме заедничка кауза, имавме од 2020 година и пред тоа работевме заедно и ги повикавме Албанците секаде дека злото треба да се запре и опозицијата треба да оди во опозиција и за жал ние продолжуваме да бидеме, јас продолжувам да бидам против ДУИ, но вие продолжувате за жал да сте со ДУИ и сте слуга на ДУИ. Вие спомнавте дека ВЛЕН е нула во квантната физика во полето икс. Има еден феномен каде што се случува нулата, не е најниско во еден систем, на парадоксален начин се станува тоа што е ништо е повеќе од нешто. Во конкретниот случај ако ВЛЕН е нула е повеќе од тоа што сте со ДУИ. Уште нешто сакав да кажам госпоѓа Илире, правдата е историска бидејќи поголемиот дел од правото се однесува со минатото. Ниту еден криминалец не се казнува за злото што ќе го направи во иднина, туку за тоа што направил во минатото. Затоа и криминалците се против историјата бидејќи сакаат злосторството да го сокријат и вие му давате и тој што не знае е против историјата бидејќи нема познавање за минатото, бидејќи не знае дека науката има напредок со секој завршеток. Со ова се подразбира дека само една генерација ќе се тргне за да можат да дојдат до израз новите генерации. Така да тие теории на науката ќе ги тргнат старите и со тоа може да донесат развој. Овдека се случува во животот помеѓу родителите и децата, нормално ниту политиката не прави исклучок од ова правило. Правниот елемент на секоја демократија се измените. Вие, за жал, отидовте на погрешниот пат.", "source_page": 44}
{"speaker": "Африм Гаши", "raw_text": "Благодарам. Контра реплика Илире Даути, повелете.", "source_page": 44}
{"speaker": "Илире Даути", "raw_text": "Почитуван колега Халил, не може со ништо да се поправи тоа што се очекува да го направиш после едно време со вашиот прст да го стиснеш копчето на срамот. Но, јас сум на тој правец каде што бевме заедно. Вие каде сте сега. Промени да, но не промени за лоши работи. Се сеќавам дека претседателот на ВМРО ДПМНЕ кога излезе го нарече коруптивен и за куќата во Тафталиџе, ДУИ корупцијата ја научи од вас. Кој од кого научи корупција. Не ви се малку 15 милиони евра колку што е зголемен јавниот долг и одлучивте да научите уште повеќе од ВМРО. Можеби ова е причината што се наоѓате на иста маса со мандатарот кој што има програма за да ве засрами вас и сите.", "source_page": 44, "end_page": 45}
{"speaker": "Африм Гаши", "raw_text": "Благодарам. За реплика се јави Ријад Шаќири, повелете.", "source_page": 45}
{"speaker": "Ријад Шаќири", "raw_text": "Благодарам. Почитувани присутни, жал ми е што денес на оваа говорница треба да реплицирам со мојата колешка Илире. Таа истакна за јавниот долг, но јас само сакам да потсетам мојата почитувана колешка со формирањето на новата Влада ќе има и нови директори во Државната ревизија каде ќе има едно скенирање на сите институции, една по една и ќе има една општа ревизија за сите настани кои биле во државните институции, под еден. Под два, се зборува за легитимна струка, размислете малку е банално и не знам дали веќе на оваа работа и се ближи крајот. Јас сакам да истакнам госпоѓа Илире, во текот кога бевме како заедничка алијанса кога се донесе одлука за влегување во Влада со СДСМ единствен кој гласаше против бев јас во тоа раководство се бараше, да се отстрани 20% од Уставот. Сите вие тоа го прифативте и за него изгласавте и сте дел од оваа Влада каде што сега сте и во опозиција. Добро е да се зачува колегијалноста, тоа што е заедничко пријателство помеѓу нас и немаме потреба од една ваква реторика бидејќи на крај добро се познаваме еден со друг и знаеме многу еден за друг. Така да добро е и коректно да зачуваме тука односите внатре во оваа сала.", "source_page": 45}
{"speaker": "Африм Гаши", "raw_text": "Благодарам. Контра реплика Илире Даути, повелете.", "source_page": 45}
{"speaker": "Илире Даути", "raw_text": "Колега Ријад ако навистина беше искрено вашето барање за 20%, еве каде имате можност, но не е. И, Под два, јас сум да ги зачуваме односите не само меѓу нас што сме тука, да ги зачуваме и со идните генерации. Затоа те молам тебе и вашите колеги на ВЛЕН размислете добро и не правете акт кој после откако ќе ви заврши власта и вашите луѓе во вашиот дом ќе ве судат и ќе ве судат вашите внуци и правнуци и од денес запаметете ќе ви суди историјата.", "source_page": 45}
{"speaker": "Африм Гаши", "raw_text": "Благодарам. Збор има Даниела Белимова, повелете.", "source_page": 45}
{"speaker": "Даниела Белимова", "raw_text": "Почитуван претседателе, почитуван иден мандатар и членови на идната Влада, колеги пратеници, почитувана македонска јавност. Ќе ја искористам приликата јавно да се заблагодарам на сите граѓани кој го дадоа својот глас за новата политичка опција за движење ЗНАМ, за Наша Македонија, но благодарна сум и на сите други граѓани кој се одважија и искочија на овие избори во најголем број ја дадоа поддршката за промените кои треба да ја направиме за сите нас, за Наша Македонија. Кај нас во движењето ЗНАМ, за Наша Македонија сакаме да се почитува зборот и тој да биде за сите ист дека зборот е збор. Голем дел од пратениците во текот на досегашните дискусии констатираа дека предложената програма за работа на идната Влада е преамбициозна, премногу ветувачка, премногу оптимистичка. Ако внимателно ја прочитавте програмата и со сигурност забележавте дека во истата најчесто и најмногу употребувани зборови се реформи и промени. Сите реформи и промени во системот кој не функционира ќе бидат пред се тешки, болни и непопуларни, но истите е неопходно ако сакаме да не биде, да ги направиме. Заради оваа причина не само што ќе ја подржам програмата изборот на Владата туку треба сите пратеници без разлика од каде доаѓаме, од која политичка опција да ја прифатиме, но исто времено ќе бидам и критичар, ако некоја од политиките во програмата биде во спротивност со интересите на граѓаните. На изборите граѓаните јасно и недвослимено ја изразија својата желба Македонија да не биде повторно украдена, киднапирана, хибридна и приватна држава. Граѓаните ја вратија државата во свои раце. Но од моментот кога ќе ја изгласаме Владата знајте дека сепак Македонија првенствено ќе биде во ваши раце, во рацете на оваа Влада, ваша обврска со ваши заложби и работење Македонија да биде вратена на сите граѓани. Сигурно ги знаете ветувањата и програмите на сите политички субјекти со кои доаѓаа на власт, во секој изборен циклус до сега ветувањата растеа секојдневно, а ефектот беше поразувачки, се нижеа се поголеми неуспеси кои беа маскирани како победи. Предлог програмата на Владата во кои се имплементирани програмските заложби на движењето ЗНАМ за Македонија но и на ВРЕДИ во овој момент се сепак само ветување, со вашиот избор тоа ви е обврска, одговорност и должност. Почитуван иден премиер, вие како и сите политички лидери и сега и во минатото повикувавте на заедништво, единство и никако тоа да го направиме, дури и во приликите кога прославуваме. Деновите настојувате да ја повикате целата опозиција заедно во склоп на предлог на програмата за работењето на Владата, да се обединиме сите. Место заедништво секоја власт ни носеше се поголеми поделби на сите нивоа. Ваша одговорност, но на целата Влада и на нас парламентарната позиција е должност токму посакуваното заедништво да го видиме на дело и до сега да ја користиме секоја можност да ги повикаме сите политички противници во остварување на заедничките цели. Од нашето осамостојување сите избори ги прогласувавме за судбински и историски. Од избори на избори на граѓаните им беше се полошо и потешко, за разлика од политичките елити на кои им беше подобро и полесно. Оваа предлог програма ветува подобри времиња за нашите граѓани. Најголемиот број на граѓани ќе преовладува една заедничка мисла дека сега е навистина е последна шанса и момент дека може да направиме па да не биде. Ако сега ја испуштиме изневериме и оваа прилика како ќе биде и дали ќе не биде верба кај граѓаните ќе нема. Тешко на државата на политичарите во која граѓаните не и веруваат. Со оглед дека доаѓам како пратеник од редовите на јавната администрација сакам на кратко да се осврнам на новото Министерство за јавна администрација како дел од оваа програма. Кај секого од нас постои впечаток дека јавната администрација е гломазна, политизирана, корумпирана, клиентизирана, има непродуктивни кадри. Ако од друга страна сме исправени пред фактот дека еден од столбовите врз кои ќе се темели нашето оценување за напредок во евроинтеграциите е токму е реформата на јавната администрација, тогаш навистина имаме сериозен проблем кој бара решение. Искажувам искрена желба и верба дека токму оваа Влада, и новоформираното Министерство за јавна администрација на чело со предложениот министер од редовите на движење ЗНАМ, за Наша Македонија, но и заедно со сите политички субјекти ќе го отпочне процесот на неопходните реформи. Истиот ќе биде бавен, ќе наиде на отпор од повеќе страни, ќе биде непопуларен во очите на јавноста, но од ова нема криење, нема бегање. Ако сакаме да одиме напред потребно е јавната администрација да ја ставиме во функција на граѓаните, а не во функција на политичките партии. Во секоја наша институција има луѓе кои знаат кои можат, кои се чесни, професионалци, кои можат да ги преземат и извршат сите реформи. Се надевам ќе ги најдете вистинските луѓе. Почитувани, најголем акцент од Предлог понудената програма на Владата е ставен на економскиот раст, што е сосема оправдано и потребно, но не може да има економски раст доколку немаме владеење на првото во институциите на државата и не најдеме лек за корупциска епидемија која е присутна во сите пори на општеството. Имам целосна доверба во Предлог програмата и Министерството за правда дека правда ќе има за секого, за сите, ќе има нулта корупција, борба против секаков вид на организиран криминал и конечно, повисок степен на доверба кај граѓаните. Почитувани пратеници, Движењето ЗНАМ за наша Македонија пред се, претседателот, господин Максим Димитриевски, покажаа на дело во Куманово дека заедништвото за остварување на целите во корист на сите граѓани е вистинско и остварливо. Подадената рака од страна на идниот премиер за учество во Движењето ЗНАМ, за наша Македонија во оваа Влада е чин на политичка мудрост. И покрај меѓусебните идеолошки разлики чесно и со добра волја беа прифатени сите наши програмски определби и тие се составен дел од Програмата на оваа Влада. Ова е само потврда за искрениот однос на партнерите во Владата во процесот на остварување на заедничките цели. Искажаната спремност за вклучување кадри понудени од страна на мојата партија, Движење ЗНАМ за наша Македонија да ги водат Министерството за правда и новоформираното Министерство за јавна администрација во основа се министерства каде ќе треба да се случат најкоренити реформи. Ова е уште една сериозна причина за давање на мојата поддршка за изборот на нова влада, која се надевам дека ќе ми влее една нова надеж за просперитет на наша Македонија. Благодарам.", "source_page": 45, "end_page": 46}
{"speaker": "Африм Гаши", "raw_text": "Благодарам. Следен за збор е Амар Мициновиќ, повелете.", "source_page": 46}
{"speaker": "Амар Мициновиќ", "raw_text": "Благодарам претседател. Почитуван мандатар, господин Христијан Мицкоски, почитувани идни министри, Пред некој час колегата Халил Снопче изрече една реченица која ме инспирираше за воведот на овој говор, а тоа е дека демократијата не е режим, туку практика. Режим, нели мислејќи на уредување. Јас сум убеден, гледајќи го составот на новата Влада и како го конципирате дека вие многу добро го разбирате, всушност, тоа дека не е само уредување, туку и практика. Сите демократии не се исти. Да потенцираме, сите плуралистички демократии не се исти, затоа што на Западот, таму каде што има многу долга традиција на плуралистичка демократија, може дури да и се даде и револуционерен карактер, затоа што таму плуралистичката демократија се има развивано револуционерни, политичката култура напоредно со изнедрувањето на плуралистичката демократија како норма се има развивано. Овде, во нашиов случај, знаеме дека ние плуралистичката демократија ја добиваме преку вертикално редефинирање на политичкиот систем, нели на преминување од едно уредување во второ и тоа нѐ има доведено до една аномалија, каде што во македонското општество постоењето на плуралистичката демократија се гледа, наместо како нормативен праг, таа се третира како оптимум, т.е. нејзиното постоење го оправдува сето што следи после тоа. Затоа, пратениците кои денеска ќе ве поддржат толку многу пати денеска ги спомнаа бројките, затоа што за нив демократијата заврши на 8 мај, изборите се одржани. Во Струмица, во Кривогаштани, во Чешиново, Облешево, сегде имаат бројки да ни кажат. Но и тие ја разбираат како нормативност, вие ја разбирате како практикување. За разлика од економската трансформација која од 90-тите ни даде резултати, нели од 90-тите веќе до денеска имаме економска трансформација која е неуспешна, но сепак постои. Во однос на политичката култура, тоа што нашето општество како капацитет го има изнедрено на почетокот во плуралистичката демократија, уште го влече. Знаете, ВМРО ДПМНЕ и СДСМ, еве се менуваат по шести, седми пат, тоа значи дека ние никако да дојдеме до еден нов степен на демократизација, т.е. на зголемување на политичката култура и тоа е затоа што вие многу умешно знаете да играте со елементите на овој систем. Што значи тоа? Ние сме дел од една нова генерација, не зборувам само генерациски, нели во години, туку и политички, ние сме од една нова политичка генерација и се гледаме како стремеж на македонското општество за самодемократизација. И тука веројатно е нашата разлика, затоа што ние тоа што го поимаме како заболено ткиво, тоа што го распарчува нашето општество, вие го гледате како рај. И тој рај всушност се состои во вашата влада. Вие знаете дека најдобро ќе владеете ако ги инкорпорирате сите елементи на сите претходни режими во вашето владеење. И така демократијата не само како норма, не само како режим, туку да ја продолжите во поглед на практикување на овој тип на демократија типичен за нашата авторитарна нарав која ја негуваме. Затоа имате министер веднаш, најскоро имаме министер од Владата на Заев, тоа е Таравари, кој во еден момент беше најлошиот министер за вас, но сега не е. И колешката Дафина тоа го кажа, што е разликата. Сега Мицковски е премиер. Тоа значи дека кога Вмровец е премиер, тогаш корупцијата и криминалот дали се случуваат, не се битни. Затоа имате министер од Владата на Заев, имате министри од режимот на Груевски, имате луѓе од времето на Бранко Црвенковски. Искрено дури и на тие луѓе на Бранко Црвенковски не знам дали им се верувало во 2014 година некој да им каже дека ќе бидат министри во вашата Влада. И најпосле имате и од бугарашкото време на Љубчо Георгиевски. Значи, во вашата Влада ги имаме сите претходни режими. Вие најдобро знаете сепак не е само доволно да се пополнат редовите со претставници на претходните режими на претходните гарнитури. Знаете дека системот најсуштински се храни преку неказнивоста. Знаете дека и вас СДСМ ве врати од мртвите и ве аболицираше со тоа што дозволи вашите криминали да останат непроцесирани. И така претходно, и така веројатно покрај препукувањата со колегите од СДСМ, најверојатно сите тие што се огрешија од народот нема да стигнат до казна за време на вашето владеење. Најеклатантен пример од претходниот трансфер на власта се всушност и Груевски, и Мијалков. Кои ќе бидат сега Груевски и Мијалков, тоа вие најдобро го знаете. Неказнивоста вам ви е во јадрото, нели на заемното постоење, па така на СДСМ кој пред 20-тина дена немаше кворум да одржи сопствен конгрес, да се потсетиме дека есента вие му направивте кворум за да го смени Казнениот закон. Затоа што потребно е за овој систем да се одржува на криминалот и корупцијата им се даде ветер во грб, никогаш да не дојде казната за криминалот и корупцијата, затоа секоја идна влада, повторно ќе ги инкорпорира сите расипани елементи од претходните режими. Знаете дека олигархијата треба да се негува и да биде задоволена, па затоа и нема многу да зборуваме како вие ќе удрите по здравството и образованието, знаеме дека со удирањето по работниците ги задоволувате апетитите за профит на олигархијата, но дур сме суспендирани во ова време каде што продолжуваат работите секогаш како што биле, сепак геополитичкиот контекст околу нас се менува. Затоа можеби најголемата порака која јас имам да ја предложам тука е до идното Министерството за надворешни работи. Покрај нашите чувства, независно како се чувствуваме, очигледно дека македонската држава е во опасност. Таа е во опасност од редефиниција, таа е во опасност од надворешни притисоци. Тоа што внатре може да се амортизира, верувам дека сте го разговарале и дека нема да влегувате во интервенции на политичкиот систем кои ќе доведуваат до дополнителна бинационализација на државата, туку дека ќе бидете во насока на враќање на унитарноста. Но таму каде што нас ни се поставува прашањето е дека ние заедно бевме на протестите за Францускиот предлог, ние, иако вашето не е малку пофлексибилно, тоа беше нели, дали е под бугарски диктат дали не е, дали е со одложено дејство, дали со гаранции, кои патем и Пендаровски ги најави дека ќе ги добие гаранциите од Европската Унија, па потоа ретерираше. Се надевам дека така нема да биде и во вашиот случај. Сега имате прилика, иако се наоѓаме на различни страни на оваа собраниска сала, сепак имате шанса затоа што заедно протестиравме, да го истерате до крај, а тоа е да ја промените преговарачката рамка, да го одбиеме францускиот предлог, да не ги ставиме Бугарите во устав. Ние навистина веруваме дека тие позиции се вредни да се застане до крај за нив. Па дури и да се одземе мандат за нив, како што вие нели, рековте. Затоа ве молам променете ја преговарачката рамка, одбите го францускиот предлог, користете ги истите аргументи кои ги користевте овде кога се гласаше, а потоа и да го промениме името. Верувам дека осумте пратениците кои ви прибегаа, вие рековте дека беа уценети, па дали беа влечени, па дали беа ваши, нели беа ваши, сега имаме шанса да направиме дистинкција. Ова ВМРО ДПМНЕ, едно ново ВМРО ДПМНЕ како што велите, ново ВМРО ДПМНЕ нема да потклекне под притисоците и уцените и ќе го врати името. Најпосле, сакам да ви порачам дека не би требало да влегувате во процес на амортизирање на незадоволството, затоа што незадоволството од политиките на СДС беше од тоа што тие беа подредени под ДУИ. Вие, во еден момент ги факторизиравте со тоа што ви го гласаа системскиот Закон, се надевам дека тоа повторно нема да се случи и да влезете повторно во авантури со ДУИ. И СДСМ беше казнет затоа што имаше национални капитулации. Дали со вас ќе прекине оваа практика, допрва ќе видиме. Дали ќе ни го вратите името, дали ќе ја промените преговарачката рамка. А на крај само порака и до идното Министерството за надворешни работи е дека во светски контекст, Европа станува сѐ пополаризирана, се дефинираат два табори, еден кој е провојната во Украина, кој сака да продолжи војната во Украина, кој сака да се храни воено индустрискиот комплекс и да умираат невини луѓе на двете страни, или пак таа страна која сака мир и сака преговори за мир. Јас се надевам дека нашата Влада ќе застане на страната на мирот, а не на страната на воено индустрискиот комплекс. И тоа ќе го следиме, нели вашата позиција во однос на оваа поларизација во Европа. И за крај, ве молам направете го тоа што македонскиот народ сака да го направи, затоа што македонскиот народ секогаш бил на правината страна на историјата, посебно во контекст на Втората светска војна и посебно тоа што со егзодусот од Грција може да се направи паралела со Надгба, ве молам признајте ја Палестина и ќе добиете поддршка од нас за тоа.", "source_page": 46, "end_page": 48}
{"speaker": "Африм Гаши", "raw_text": "Благодарам. На ред за збор е пратеничката Ели Панова, повелете.", "source_page": 48}
{"speaker": "Ели Панова", "raw_text": "Благодарам. Почитуван мандатар, а од утре премиер, господин Христијан Мицкоски, почитуван претседател на Собрание, почитувани колеги пратеници, На Македонија не и е потребен рестарт. На Македонија и е потребно фабричко ресетирање. Седум години граѓаните на Македонија го чекаа денешниот ден, или овој свечен чин по кој официјално стартува со работа Влада која има историска поддршка од граѓаните, Влада со легитимитет, Влада која точно знае што треба да направи, Влада составена од професионални и чесни кадри, Влада со прецизна програма, со волја за реализација и со премиер кој нема да мисли на своите лични амбиции, туку на интересот на сите граѓани. Во изминатите седум години, ова Собрание беше сведок на многу програми кои на крај немале никакво значење, многу нереализирани стратегии, визии за развој, но без професионалност, без посветеност останаа нереализирани. Сведоци бевме на политичари опседнати со политиканство, многу потчинетост, владеење без меѓусебна доверба, нагласена доминација на поединци, на многу проекти без предвидлива динамика, никаква отчетност, нула транспарентност, но многу корупција. Токму за таа борба против корупцијата и за правосудството можеби зборев најмногу на оваа говорница. И чест ми е што нашата програма содржи значајни реформи токму во оваа сфера и оваа сфера е еден од столбовите на коишто се темели идната Влада, идната програма. Зошто? Заради тоа што препознавме дека криминалот и корупцијата се вистинското и реално вето на Република Македонија, со кои што ќе мора идната Влада предводена од ВМРО ДПМНЕ сериозно да се позанимава. Во иднина ќе мора да се свиткаат кичмите на судско обвинителските, политичките бизнис моќници, кои што се сите еднакво одговорни за состојбата во која што денес се наоѓаме. Бидејќи, во спротивно, ќе не изеде чудовиштето од судско обвинителскиот бандитизам кој што се создал поради години неказнивост на криминалот, но и поради години премижување на очигледниот криминал и корупција од обвинителите и судиите кои што, кои поради допадливост, кои поради благодарност кон власта. Зошто бандитизам? Бандитизам затоа што токму во таа фела никој не се плашеше дека ќе биде казнет, затоа што политиката, но и неказнивоста се моќноста на судиите и обвинителите обезбедена преку законите, направило плодна почва да се размножува, да се продлабочува корупцијата и помеѓу овие судско обвинителски бизнис елити. За ваквите судско бизнис елити, ние сите слушавме, па дури држевме и прес конференции, но немавме посебни механизми да реагираме, заради тоа што не бевме на власт, но сега ќе имаме шанса. Приватизацијата на правосудниот систем и самоволието на власта ја донесоа Македонија до амбис. Треба да бидеш политички слеп и социјално неписмен да не видиш каква штета се направи во минатото на Македонија. За тоа колку е реална нашата програма, ќе зборувам преку примери и решенија кои што ги има токму во оваа Програма, Платформа 1198, која што впрочем е преточена во Владата, односно во програмата на идната Влада.", "source_page": 48}
{"speaker": "Африм Гаши", "raw_text": "Ве молам да продолжиме со работа. Се извинуваме заради технички причини, но виша сила. Продолжуваме. Пратеничката Ели Панова има 5 минути, повелете.", "source_page": 48}
{"speaker": "Ели Панова", "raw_text": "Благодарам претседател. Можеби тоа беше и знак за рестартот на системот кој што ни е потребен всушност или фабричкото ресетирање, но, да продолжам со тоа зошто верувам дека има надеж и зошто верувам дека Програмата е правена согласно реалните проблеми со кои што се соочуваа македонските граѓани во минатото. Кроз одредени примери ќе покажам како беа и како ќе бидат применливи промените кои што се предвидени со нашата платформа 1198 односно со програмата на Владата на Република Македонија. Сите се сеќавате како беше избран шефот на Јавното обвинителство за гонење на организиран криминал и корупција. За истиот два дена не можеа да најдат ни слика а не пак некоја позначајна Обвинителска работа. Впрочем за овој случај негативно се произнесе и самата американска амбасадорка но и други дипломати чии земји инвестирале милиони средства од нивните даночни обврзници за да се изградат институционални капацитети во Македонија. Кога конечно најдоа фотографија од новиот шеф на ова Обвинителство се испостави дека истиот се сликал со половина врв од ДУИ. Ретко денес го гледаме активен, впрочем заборавивме и дека постои и затоа програмата на новата Влада а исто така, се надевам и најбрзите реформски закони кои што ќе пристигнат во ова Собрание ќе бидат во насока да се покренат критериумите за унапредување на Јавните обвинители а исто така, и на судиите. Понатаму, се сеќавате на изненадувачката оставка на претседателката на судскиот Совет која обвини дека во Македонија владее бизнис судска елита. Па, следеше изборот на наследник на таа претседателка тогаш Црвенковска во судскиот Совет и кој што ист избор беше уште поскандалозен односно беше избран нов претседател од фото албумот на СДСМ или партиски активист, судски приправник дојде на врвна позиција која што требаше да оценува, именува и менува и разрешува судии иако самата немаше ниту еден ден стаж како судија. Владата токму за вакви случаеви односно во својата програма предвидува распуштање и законска реформа на судскиот Совет и Советот на Јавни Обвинители. Ова Собрание беше сведок на информација на состојбата во судскиот Совет за кое што за жал не го виде светлото на денот или интенцијата на власта беше толку сериозна што воопшто не земаа за сходно да ја разгледаат истата или да разговараме по истата. Имавме скандал со кој што синот на Талат Џафери го беше положил правосудниот испит без да има завршено соодветно образование за тоа. Овој скандал извади на виделина над 400 вакви случаи за прекршување на нормите и правилата но Ковачевски претходната Влада премолчеа колку од ваквите правници денес се на функција во правосудството. Затоа, нашата програма предвидува целосна ревизија на приемот на кандидати во Академијата за судии и Јавни Обвинители и не само тоа. Проверка на имотот на судиите и Јавните Обвинители и нивните семејства. Има уште многу проекти кои што би требало да ги прочитате но еве јас ќе речам уште неколку. Одговорност на судиите кои што се разрешени поради не стручно и не совесно работење односно доставување на целата документација до надлежното Јавно обвинителство така што, неодговорноста на судиите и на Јавните обвинители веќе ќе биде минато. Министер за правда во Република Македонија 20ти по ред ќе биде господинот Игор Филков. Господине Игор Фликов, Министерство за правда е рекордер со сменети министри во изминатите 3 децении. Од независна Македонија до денеска на ова министерско столче седнаа вкупно 20 луѓе и истите имаа задача која што ќе ја имате утре и вие. Да го реформираат правниот систем на државата. Министри беа професори на правниот факултет, членови на МАНУ, судии, адвокати. Колку ќе останете на оваа функција зависи од вашата работа. Ние ќе ве поддржиме и ќе ги поддржиме сите реформи закони кои што ќе бидат...", "source_page": 48, "end_page": 49}
{"speaker": "Африм Гаши", "raw_text": "Ви благодарам. Пред да добие збор Митко Трајчулески само да објаснам за јавноста. прекинавме со работа заради невремето, имаше висок напон и снема струја во Собранието неколку секунди но, додека се врати системот електронски требаше да направиме 10 минутна пауза. Продолжуваме со работа. Митко Трајчулески има збор.", "source_page": 49}
{"speaker": "Митко Трајчулески", "raw_text": "Почитуван претседателе, колеги пратеници, почитуван мандатаре, идни министри. Добро дојдовте во светот на реал политиката. После изгласувањето на новата Влада времето за владејачкото мнозинство ќе тече многу брзо. Поддршката на граѓаните за предизборните ветувања на ВМРО - ДПМНЕ, ВРЕДИ и ЗНАМ во вкупен износ на гласови и во број на пратенички места е малтене двотретинско мнозинство. Затоа со право очекувањата се многу високи а тоа неминовно подразбира и дека прагот на толеранција е многу низок. На што се должи оваа состојба. Нема да бидам искрен до крај ако не проговорам за сопствените слабости. Неможноста на СДСМ од 2020 година да испорача одредени ветувања и реални реформски политики во голема мера придонесе да се создадат огромни разочарувања кои покрај гнев и потреба за испорака на казна за нас по автоматизам влијаеше гласачкото тело беспоговорно да верува во добрите за уши ветувања на ВМРО - ДПМНЕ. Затоа, времето брзо ќе тече за исполнување на ветувањата на ВМРО - ДПМНЕ од типот: Ќе ја забрзаме динамиката на европска интеграција, ќе ја промениме преговарачката рамка и Францускиот Предлог. Ќе нема уставни измени по бугарски диктат, арно ама времето брзо ќе тече и за ветувањата на ВРЕДИ од типот: Иницијатива за уставни измени за внесување на Бугарите ќе има во првите 6 месеци. Ќе има уставни измени за бришење на формулацијата – јазикот кој го говорат 20%, ќе има уставни измени и за промена на изборниот модел за шеф на државата. Исто така, времето брзо ќе тече и за исполнување на ветувањата на ЗНАМ од типот: Адаптација на преговарачката рамка во првите 100 дена, формирање на специјален правен тим за имплементација на пресудите на Европскиот суд за човекови права во првите 100 дена. Во првите 200 дена предлог за внесување на Хрватите, Црногорците и Бугарите со одложена примена. Сите овие предизборни ветувања не ги набројувам со цел да ги потценам туку да соопштам дека за остварување на овие ветувања на ВМРО - ДПМНЕ и ЗНАМ ќе ја имате нашата поддршка. Повелете исполнувајте, народот за тоа народот ви даде доверба. Почитувани, не постои политичар од СДСМ кој не сакаше оваа земја да влезе во НАТО и ЕУ со името Република Македонија. Никој од нас не е наивен да мисли дека Преспанската Спогодба и Договорот со Бугарија беа лесни за голтање. Но, ние и тогаш и сега веруваме дека тој е единствениот пат за обезбедување сигурна иднина за сегашните и идни генерации. Свесни дека ќе не чинат политички рејтинг ние влеговме во овие процеси, го заштитивме македонскиот идентитет, јазик и посебност. Сега вам ви е редот. Ајде вие издејствувајте подобри услови за влез во Европската Унија. Јавно ќе ви признаеме и ќе ви аплаудираме на вашите потенцијални и дипломатски успеси. Но, во оваа прилика време е да се потсетиме на што не учи историјата. Корисно е да се потсетиме на некои факти. Во 1998 година тогашното ВМРО - ДПМНЕ ветуваше дека привремената референца БЈРМ ќе стане минато. Фрлаше дрва и камења по времената спогодба од 1995 година. А, после грчкото вето на Караманлис на самитот НАТО во Букурешт во 2008 година токму истата спогодба беше стожерната правна околност за пресудата на меѓународниот суд во Хаг. Слични ветувања беа испорачувани дека ќе се врати старото државно знаме со сонцето Кутлеш и други романтичарски ветувања. Во пресрет на парламентарните избори во 2006 година а за време на референдумот за територијалната организација од 2004 година ВМРО - ДПМНЕ ветуваше дека кога ќе дојде на власт ќе ги врати Струга и Кичево во старите граници. Се разбира ништо од ова не се случи. Се плашам дека постои сериозен ризик и после овие избори да се повтори историјата како фарса. Сакам да споделам овде една констатација. Сметаме крајно време е да напуштиме две спротивставени крајности. Едната дека СДСМ има монопол на македонските ЕУ и НАТО перспективи и другата дека ВМРО - ДПМНЕ има ексклузивитет во одбрана на македонските национални интереси. Бидејќи ниту едното ниту другото не е точно. Овие два наратива на двете најголеми македонски партии веќе со децении раѓаат циклуси на очекувања кои создаваат привид кај народот. Македонија е мала земја која за жал мора се уште да прави болни компромиси за да ги оствари стратешките национални интереси. Македонскиот народ не смее да се става во заблуда и да се храни со невозможни ветувања. Оваа генерација на политичари има одговорност да испорачува решенија за суровата реалност а не да креира соништа. Почитуван мандатаре, она што загрижува е што владиниот ресор за европски интеграции го препуштате на Алтернатива која е дел од коалицијата ВРЕДИ. Слично како што во 2011 година вашиот претходник Никола Груевски во тогашната негова Влада ресорите ЕУ и одбрана ги препушти на Теута Арифи и Фатмир Беслими. Тоа упатува на два заклучока или брзо ќе ги внесувате Бугарите во Уставот па тој товар сакате да го префрлите на коалициониот партнер слично како со амнестијата со Хашките случаи или признавањето на Косово или немате намера да правите никаков прогрес кон Европската Унија и затоа овој ресор го отстапувате со цел да ја обвините коалицијата ВРЕДИ. Истото важи и за ресорот правда. Ако едно од вашите главни предизборни ветувања: Бескомпромисна борба против корупцијата, преку реформи во правосудството нема баш некоја логика со овој ресор да раководи ЗНАМ. Освен ако сте импресионирани од предизборните ветувања на Максим Димитриевски во оваа област. Бидејќи тој вети дека во првите 100 дена од мандатот на Владата ќе предложи национална стратегија за борба против политичката корупција со која ќе бара спречување на апсолутна застареност на кривични дела сторени од избрани и именувани функционери. Во законодавната, извршната и локалната власт заедно со предлог новиот Јавен Обвинител да се избира на предлог на опозицијата со двотретинско мнозинство и со мандат од 6 години. Ние со нетрпение го очекуваме епилогот од нивното соочување со реалноста. Кога ќе сфатат дека се обичен привезок кој ќе трпи политички понижувања за поддршка на ВМРО - ДПМНЕ, за уште еден мандат на Максим Димитриевски како градоначалник на Куманово. Но, тоа е нивна работа, самите ќе треба да се соочат со сопствените идеолошки предавства. Да зборуваме малку и за економските ветувања. Господине Мицкоски, најавувате ново задолжување на Влада со Влада од вредност од една милијарда евра. Јавност нема информации за која Влада станува збор и под кои услови. Ниту дали ќе имаме било какви политички обврски кон Влада затоа што, знаеме дека во економијата не пости ручек баз пари. Единствено знаеме дека овие средства ќе бидат искористени за сервисирање претходни кредити и финансиски транши кон единиците на локална самоуправа или со други зборови средства наменети за кампања за локалните избори во 2025 година. Паралелно објавивте прва директна странска инвестиција во нов ветерен парк на територијата на општините Карбиници, Штип и Радовиш. Кој ќе произведува една петина од потребите за струја на Македонија. Не соопштувате ниту кој ќе го гради ниту колку ќе чини. Се надеваме дека недостатокот на овие информации, нема да значи дека се повторува времето кога Субрата Рој беше пречекуван на црвен тепих од страна на идниот Гувернер на Народната банка, кумот Зоран Ставревски. Зошто ова го споменувам. Вашите економски ветувања неодоливо ме потсетуваат на едно друго време во кое вашиот политички татко, Никола Груевски беше премиер. Тогаш во 2009 година од него слушнавме ветување дека во Македонија ќе донесе 8 и пол милијарди евра странски инвестиции. Од тие спектакуларни и неостварени ветувања граѓаните не видоа многу аир. И, затоа јас искрено посакувам да бе се повторат тие времиња. Затоа однапред најавувам, за сите одржливи инвестиции ќе ја имате нашата поддршка. За сите евентуални екскурзии со сомнителни инвеститори кои ќе подгреваат основани сомневања за корупција жестоко ќе се спротивставиме. И, конечно да завршам така како што почнав. Господине Мицкоски, идни министри, добро дојдовте во светот на реал политиката. Светот во кој зборовите имаат поинаква тежина од слатко спакуваните опозициски ветувања. Свет во кој важат нашите стратешки партнери со САД и ЕУ. Свет во кој политичките егзибиции скапо се плаќаат. Свет во кој правдата ја диктираат силните. Свет во кој не постои Калимеро. Свет после 33 години независност и самостојност од нас се очекува исполнување на обврските а не нивно бесконечно одложување. Баравте доверба од народот. Ја добивте. Баравте власт. Владејте со разум и достоинство. Бујрум испорачајте ги ветувањата.", "source_page": 49, "end_page": 51}
{"speaker": "Африм Гаши", "raw_text": "Благодарам. За реплика Никола Мицевски, повелете.", "source_page": 51}
{"speaker": "Никола Мицевски", "raw_text": "Благодарам претседателе. Почитуван колега Митко Трајчулески, прво благодарам за бланко поддршката што планирате да ја дадете за одредени проекти и тоа е добар пристап на она што треба да се случува во наредниот период. Зборувавте за реал политика, два пати ја спомнавте реал политиката и она што треба да се соочи идниот премиер и идните министри и мислам дека ако некој реално ги гледа работите и планира да ги направи за граѓаните тоа е овој премиер и оваа Влада. Две тези ги вртите изминативе два дена. Невозможни ветувања. Лажни ветувања кои што биле давани од ВМРО - ДПМНЕ. Па ве повикувам да кажете кое е тоа ветување што ВМРО - ДПМНЕ лажно го даде на граѓаните а за кое што доби поддршка. Го спомнувате Францускиот Предлог, што сме правеле тука, како имаме реагирано и тоа е добро. Меѓутоа очигледно никој од вас не е свесен зошто беа тие постапки. тие реакции беа да не се донесе тој Француски Предлог и да не се изгласа од ваша страна. Патетични се вашите бранења и она што го зборувате по однос на сите тие работи затоа што, токму реагиравме да не дојдеме до оваа позиција и оваа ситуација. Зборувате персонално кој министри каде биле планирани во новата Влада па го спомнавте Министерството за европски прашања. Па, господине Трајчулоски, токму оваа Влада, овие министри, ова владејачко мнозинство за кое што зборувавме дозволија да во МНР бидат тие министри и заменици. Во образование бидат тие министри и заменици. Тогаш требаше да реагирате, сега е касно за тоа да зборувате вие. Посебно вие кои што најголем дел од луѓето кои што седат тука беа министри и заменици и пратеници во претходниот мандат. Не се однесува лично за вас меѓутоа грото се луѓето кои што беа таму. велите лажни ветувања, дали уште не сте свесни дека вие изгубивте поради тоа што не ја испорачавте ама буквално ништо на граѓаните од она што ги ветувавте. 7 години се возевте на тој воз дека граѓаните ќе ги лажете со Европската Унија, а во меѓувреме ќе се прават малверзации и криминали на секој чекор. Ги слушам и колегите кој што сега дел од опозиција од Европски Фронт како зборуваат на колегите од ВЛЕМ. Па таму има еден добар дел на пратеници кој што добија поддршка 2020 година за опозиционо делување, а во текот на дејствувањето три пати ги сменија страните. Е сега се наоѓаат таму. Ние на изборот и тие решаваат каде ќе бидат. Оваа Влада има измена, дозволете да се формира, а ќе имате многу закони и реформски за гласање.", "source_page": 51}
{"speaker": "Африм Гаши", "raw_text": "Благодарам. Контра реплика Митко Трајчулески.", "source_page": 51}
{"speaker": "Митко Трајчулески", "raw_text": "Благодарам за репликата колега Мицевски. Јас уште еднаш ќе повторам за сите оние предлози, проекти, реформски кои се во интерес на граѓаните ќе ја добиете нашата поддршка. За се она што не е во интерес на граѓаните, за сите сомнителни инвестиции, инвеститори итн., ќе бидете жестоко критикувани. Уште еднаш ќе повторам довербата над 400 илјади гласа ја добивте, но тоа значи и огромна одговорност и огромни очекувања. Затоа бујрум испорачајте се она што сте ветиле. Благодарам.", "source_page": 51}
{"speaker": "Африм Гаши", "raw_text": "Благодарам. За реплика се јави Бране Петрушевски пратеникот, повелете.", "source_page": 51}
{"speaker": "Бране Петрушевски", "raw_text": "Благодарам претседателе. Почитуван колега, интересно е вака да се навраќате историски и да алудирате на исполнувањата или на не исполнувањата на некој ветувања на ВМРО ДПМНЕ и некој негови раководства. Пред се тука мислам еве на 98 која што вие ја спомнавте, а не ви пречи да седите заедно во коалиција со Љупчо Ѓеоргиевски кои што бил носител на тогашните политики на ВМРО ДПМНЕ. И сакавте тука малку филозофски да настапите, спомнувајќи реал политика. Ама очигледно вие од СДСМ не разбирате што е реал политика. реал политика не е коленичење пред ДУИ, реал политика не е продажба на националните интереси, реал политика не е нарушување на националното достоинство на Македонскиот народ. Тоа не е реал политика. реал политика е сосема нешто различно и сосема нешто обратно. И многу сте лицемерни кога зборувате за работи кои што ВМРО ДПМНЕ не ги ветила мислејќи дека ќе ги наметнете на јавната сцена и со тоа пошто немате друга аргументација за критика ќе успеете да наметнете некаква критика во јавниот дискус. ВМРО ДПМНЕ и во опозиција и сега на чело со Христијан Мицкоски ниту прави нешто по различно од претходно ниту планира да прави во иднина нешто по различно од она што сме го правеле до сега. и наместо како луѓе кои што еве се фалите тука сте направиле нешто за Македонија, да застанете позади оваа Влада, да застанете позади Македонското национално единство и да не отежнувате во делот на ајде да кажам некакво справување со оние катастрофални штетни погубни договори кои што вашата Влада ги потпиша, за кој што сме свесни дека се штетни, за кој што се говорите овдека со кнедли голтајќи, за кој што кога одите на митинзите на вашата политичка партија сите до еден овдека, зборувате Македонија и не го употребувате тоа име кое што вие го изгласавте само да се додворите на странците. Сметајќи дека нели вашата реал политика вели странците ќе не достават на власт. Вие правевте огромна, огромна дополнителна штета пред се на Македонскиот народ, а потоа и на политичката партија СДСМ од каде што доаѓате. Јас немам многу грижи што ќе се случи во СДСМ, но кога вие веќе овдека делевте совети јас би ве советувал сите до еден освен вие од оваа пратеничка група. Треба да ги напуштите овие клупи затоа што сите се носители на функции кои што доведоа до историски нај катастрофалниот резултат за СДСМ да се реформирате внатрешно и да настапите со нови политики различни од се ова што до сега сте го правеле. Благодарам.", "source_page": 51, "end_page": 52}
{"speaker": "Африм Гаши", "raw_text": "Благодарам. Контра реплика Митко Трјачулески.", "source_page": 52}
{"speaker": "Митко Трајчулески", "raw_text": "Почитуван колега Петрушвски. Зошто ја спомнав историјата. Затоа што Хенрик Кисинџер кажал тој што не ја почитува историјата е осуден истата да му се повтори. Затоа да ја почитуваме историјата за да не ни се повтори. Понатаму, сакам уште нешто да напоменам, враќањето на името е многу едноставно,. Со една страна изјава вратете го името и да бидеме повторно горди. А во однос на прашањето за СДСМ да ви порачам, СДСМ била и ќе биде голема партија. И кога губи и кога добива. И ќе се реформира и ќе биде повторно на власт. Благодарам.", "source_page": 52}
{"speaker": "Африм Гаши", "raw_text": "Благодарам. Координаторот Блерим Беџети побара процедурално, повелете.", "source_page": 52}
{"speaker": "Блерим Беџети", "raw_text": "Почитуван координаторе, сите присутни ние имавме една координација и се сложивме за бројот на дискутанти кој да се редуктира и се редуктираше. И јас не го оспорувам правото за реплика на ниту еден колега. Но, ако имате тактика помеѓу реплики да го прекинете слободниот збор. Затоа што сме се разбрале и за дискутантот што сме се разбрале, тогаш ова нека биде на ваша чест. Благодарам.", "source_page": 52}
{"speaker": "Африм Гаши", "raw_text": "Благодарам. Халил Снопче процедурално.", "source_page": 52}
{"speaker": "Халил Снопче", "raw_text": "Благодарам. Ние бевме на координација само една корекција, така е, имавме една координација помеѓу пратеничките групи. Целта беше да имаме ограничен број на говорници, секако дека координаторот на Европскиот Фронт и на Левица тие не се сложија да има побликување од говорот. Во тој момент значи ние не се договоривме околу овие работи, за репликите не се договоривме да бидат ограничени поради фактот дека немаше подготвеност да има повлекување. Значи, ние имавме координирање, но не се договоривме за ништо. Благодарам.", "source_page": 52}
{"speaker": "Африм Гаши", "raw_text": "Благодарам. Повелете, процедурално Блерим Беџети.", "source_page": 52}
{"speaker": "Блерим Беџети", "raw_text": "За да бидат јавно, правно информирани. Листата од говорниците на не координиран начин листата ја направил Африм Гаши. Уште од вчерашниот ден најавив дека сите овие говорители ќе можат да постигнат за говор. Но, денеска имавме едно усогласување да бидат 13 говорители. Секако дека не го ограничивме бројот на реплики за да бидам коректен до крај. Но, според Деловнички процедури сакате да не овозможите да не дискутираат говорителите. Ако сакате дека нашиот говорител е последен ако нема да дискутираме денес ќе дискутираме и другите денови. Ви апелирам за коректност ако мислите дека на овој начин со игри треба да се изгласа Владата, ова нека биде на ваша чест, но би сакал на принципите да се воздржиме. Благодарам.", "source_page": 52}
{"speaker": "Африм Гаши", "raw_text": "Благодарам. Процедурално Халил Снопче.", "source_page": 52, "end_page": 53}
{"speaker": "Халил Снопче", "raw_text": "Благодарам уште еднаш. Секако, дека јас да дадам дополнително објаснување. Бевме на координација, единствен координатор кој што на експлицитен начин рече дека моите пратеници ќе се повлечат и се повлекоа, се пратениците на ВЛЕМ. Јас на категоричен начин без разлика на тоа ние се повлекуваме. Бевме многу коректни. И кога побаравте од мене да ги ограничиме репликите јас реков вие ако не се повлечете не може репликите да ги ограничиме. Ако се повлекуваме сите заедно тогаш ќе ги ограничиме. Ние побаравме само по еден дискутант да се повлече. Само за коригирање, навистина има многу реплики, но ако ја гледате листата на реплика нема ниту еден од репликите на ВЛЕМ кои што се пријавија за претходниот говорник. Значи, корегирањето да бидеме сите коректни. И ние бараме коректен пристап. Еден да се повлече ќе беше коректно. Левица имаше, двајца, еден да беше повлечен ние двајца говорители сите двајца се повлековме. Благодарам.", "source_page": 53}
{"speaker": "Африм Гаши", "raw_text": "Благодарам. Блерим Беџети процедурално.", "source_page": 53}
{"speaker": "Блерим Беџети", "raw_text": "Барам пауза во име на парламентарната група.", "source_page": 53}
{"speaker": "Африм Гаши", "raw_text": "Еден час пауза. Продолжуваме во 21.00 часот. Пауза до 21.15 часот.", "source_page": 53}
{"speaker": "Африм Гаши", "raw_text": "Продолжуваме со работа. Само пред да продолжиме со следната реплика, да ве информирам дека во соработка со служите ни наложува дека можеме да работиме до 11 часот затоа што може да се случи невреме, пак да снема струја, мораме вечерва да гласаме за Влада. Најкасно што можеме да стигнеме е 23 часот. Од тогаш после ќе пристапиме кон процесот на гласање. Реплика Бојан Стојаноски, повелете.", "source_page": 53}
{"speaker": "Бојан Стојаноски", "raw_text": "Почитувани граѓани, ајде да продолжиме таму каде што застанавме. Сакам да објаснам една теза која што овие изминати неколку дена најверојатно ви е насока од партискиот центар за комуникации да ја општите и вчера прашав и денеска повторно ќе прашам, навистина не знам луѓе кој ве мести, па пробувате да провејувате некоја теза – ајде вратете го името, што ќе правиме со името, па ете си земав за слобода јас да ви кажам, заради тоа што вие кажавте една реченица – историјата мора да се знае за да не се повторува. Е сега, ако идеме по тоа кој ја повторува историјата, сите тие работи за кои што денеска не постои граѓанин во државава за тоа што се чувствува горд, и за кој што не се чувствува понижен, за кој што не се чувствува обесчестено, се случиле во време на СДСМ господине Трајчулески и тоа го кажува историјата. И ако прашате зошто, не се тоа некои идеолошки причини да некој верува во тоа што го правевте, туку било за власт, за пари, за моќ и затоа што сте биле седнати во некој скут уценети, за да имате ден повеќе на власт за да може повеќе да крадете. Ајде да не испадне дека сум го кажал како теза, па да докажуваме импириски. Сите државни елементи кои што оваа држава ги изгуби и кои што најголемиот дел од граѓаните се почувствувале понижено, обесчестено, биле во времето на СДСМ. Кажавте нешто за знамето, тогаш премиер Бранко Црвенковски беше, тогаш се случи онаа приватизација каде што стотици илјади луѓе беа избркани на улица. зошто на Бранко Црвенковски му беше потребно сето тоа, за да олигарсите повторно како и денеска ја поддржуваат вашата партија. Затоа тогаш ќутевте и бевте на власт и ги потпишувавте тие работи. Потоа дојде Владо Бучковски, повторно се изгуби дел од националниот елемент. Зошто? Затоа што требаше да се испокрадат парите од ЕСМ. Потоа дојде Заев, се смени името. Зошто? Сите знаат, епски криминал за кој што вие имате 18 пратеници. И на крај дојде Ковачевски, тие срамни заклучоци кои вашите пратеници тука ги гласаа. Зошто? За да можат оние да играат фудбал и некој да ви кажува дека ќе продолжите како до сега за да можете вие брутално да крадете и да ја пљачкосувате оваа држава. Кажавте нешто за членството во ЕУ. Вие мислите дека тоа треба да се достигне со коленичење, без достоинство, со распродавање. Ние не мислиме како вас. Сега ќе имате можност да гледате и да учите како може една држава да ги заштити националните елементи, да им дозволи на граѓаните да бидат тоа што се, да не го распродаваат националниот мелос или националното чувство, а сепак да бидат членови на Европска Унија. Граѓаните сега ќе видат затоа што знаат и затоа такви беа изборните резултати, дека да, треба да бидеме во европското семејство, но да, треба да имаме заштитен национален интерес, треба да се бориме за тоа и треба еднаш со чест и достоинство да кажеме дека припаѓаме таму и дека немаме намера повеќе да коленичиме и без достоинство да се нудиме некому. Благодарам.", "source_page": 53}
{"speaker": "Африм Гаши", "raw_text": "Благодарам. Контра реплика Митко Трајчулески, повелете.", "source_page": 53}
{"speaker": "Митко Трајчулески", "raw_text": "Бојан Стојаноски, јас ќе се согласам во вас целосно, дека тоа е затоа што народ ве гласаше. Не знам дали е вклучено. Добро, значи ова за што вие зборувавте е тоа за што народот ве гласаше. Значи очекувањата и наши и на граѓаните, над 400 илјади луѓе се баш тие за кои вие зборувавте. Да ја направите Македонија горда, името да го вратите, а притоа да ја забрзате европската интеграција, да го поништите Договорот со Бугарија, а притоа да обезбедите Бугарија да не ве блокира на патот кон Европската Унија. Затоа баравте доверба и ја добивте. Сега испорачајте ги резултатите.", "source_page": 53, "end_page": 54}
{"speaker": "Африм Гаши", "raw_text": "Благодарам. За реплика се јави пратеникот Јован Јаулески, повелете.", "source_page": 54}
{"speaker": "Јован Јаулески", "raw_text": "Претседателе, Почитувани колеги пратеници, почитуван колега Трајчулески, Како и очекувано зборувавте за ланскиот снег, наместо тука да им се извините на македонските граѓани за се она што и го направивте на Република Македонија. Ги споменавте имено сите несреќи на Република Македонија што ги направи СДСМ во историјата, споменавте смената на знамето, промената на уставното име на Република Македонија, територијалната поделба во 2004 година и Францускиот предлог. Но, најмал заеднички содржател за сите тие работи е СДСМ. Настрана вашите национални предавства, СДСМ ја уништи државата до тој степен, да секој млад човек сака да ја напушти Република Македонија и не ја чувствува за своја во овој момент. Секој млад доктор ни за минува во Германија, секој бравар и занаетчија ни заминува во Западноевропските земји да заработи една корка леб да и донесе на своето семејство тука. А вие буквално ја опустошивте Македонија во овие 7-8 години. Работите во Министерството за транспорт и врски релативно сте нов кадар, гледам дека имате елан и ве фалат за успешен кадар, но овде требаше на оваа говорница да се извините зошто ниеден инфраструктурен проект не завршивте. Доаѓам од Струга. Автопатот Кичево – Струга знаете во каква состојба е. Го ставивме со 51% реализација, а после 8 години сеуште не е завршен. Многу пати сум кажал на оваа говорница дека ВМРО го започна овој проект и еве доаѓа време, ќе кажам ВМРО ќе го заврши тој проект. Од денес па натака нема да се гласаат криминални закони на СДСМ и ДУИ во ова Собрание како Законот за лотарија, Законот за игри на среќа и некои други закони, туку оваа Влада ќе работи спротивно на сето тоа што работеше таа крими-коалиција на СДСМ и ДУИ. Ќе работи макотрпно, во интерес на народот за да го подобриме животниот стандард. За тоа ќе имате подадена рака, да разговараме за сите битни прашања кои се во интерес на граѓаните и на РМ. Наместо оваа седница да биде свечена, вие ја оптоварувате со вашите беспредметни и без содржински говори. Нас не чека господине Митко многу работа. Затоа сме свесни, затоа што во овие 7 години вие направивте пустош во секое поле. Имаме образование без книги, имаме урнисано здравство, имаме понижена татковина на национален план, имаме осакатен систем и нефункционални институции. А за сето тоа, ова воспоставување на правната држава ќе следува и одговорност за секој оној кој што се огрешил пред законот. Благодарам.", "source_page": 54}
{"speaker": "Африм Гаши", "raw_text": "Благодарам. Контра реплика Митко Трајчулески, повелете.", "source_page": 54}
{"speaker": "Митко Трајчулески", "raw_text": "Почитуван колега, благодарам на репликата. Сега со скоро дветретини мнозинство имате неповторлива шанса а испорачате се она што ставивте во Програмата. По однос на инфраструктурата, ја погледнав многу добро Програмата на не цели две страници, ги имате запишано сите проекти кои се пред крај, пред завршување, Ранковци – Крива Паланка, Градско – Дреново, Дреново – Фариш, пругата кон Бугарија, Куманово – Бељаковце, Бељаковце – Крива Паланка и се друго ви е проектна документација. Посакувам и верувам дека ќе успеете да ги завршите уште тие пет, десет проценти што се останати, меѓутоа народ не ве гласаше за проектна документација. Народ ве гласаше за да градите и да изградите инфраструктура. Се што е капитален инфраструктурен проект апсолутно ќе биде поддржан од наша страна затоа што е тоа од интерес на граѓаните, а инфраструктурата се прави заради граѓаните и се прави со пари од граѓаните. Затоа за инфраструктурата не зборуваме за ВМРО и СДСМ, зборуваме за јавен интерес. Благодарам.", "source_page": 54}
{"speaker": "Африм Гаши", "raw_text": "Благодарам. Следен за реплика е пратеничката Иванка Василевска, повелете.", "source_page": 54}
{"speaker": "Иванка Василевска", "raw_text": "Благодарам преседателе. Почитуван колега Митко Трајчулески, знаете како, има една латинска поговорка – акта нон верба, дела, не зборови. Она што треба вие да ни го одговорите, можете да го консултирате и господинот Битиќи, е каде отидоа 30 милијарди евра за овие 7 години. На македонската јавност треба исто така да и одговорите, што се случи со раката на срцето и жицата и името не го даваме. Како ќе одговорите што се случи со децата што заминаа неповратно со авионска карта во еден правец овие седум години. Наместо живот, донесовте раздор, поделби, ароганција и невидено беснеење на вашите партиски клики. И тоа се гледа со резултатите со кои што живееме денес. Имате многу критики кои што би требало да ги направите од кога нешто ќе се стори, или од како ќе помине време за да може да се кажат работите онака како што се. Од овој агол единствено што можете да кажете е дека имате верба дека ние предложуваме стратешки закони кои можат да ни донесат подобрување на македонското општество, бидејќи овој воздух сите го дишеме исто, бидејќи оваа земја сите ја газиме исто. И тоа се тие политички лекции кои што ќе треба да се научат. Инаку во однос на тоа дека Хенри Кисиџер зборува за реал политика, како професор по историја на дипломатија, морам да ви кажам дека Хенри Кисинџер е добар аналитичар и дека добро ги забележува работите бидејќи и тој самиот е реал политичар. Но кога се повикувате на реал политика треба да знаете дека треба да се најдете во времето и просторот за кога се случуваат одлуките. Пред неколку дена нашиот јужен сосед ни кажа, т.е. поранешниот премиер на соседна Грција, дека уште малку да поминело, уште малку да сме почекале, ќе морале да прифатат и во НАТО Република Македонија да стане рамноправна членка. Значи, тука имаме работа со квислинзи кои што се понудиле себе си и македонските граѓани ги ставиле на жар, ги фрлиле на голема коцка само за да стекнат што повеќе можности да можат да крадат. Бидејќи само тие елити не сакаат Македонија да ја видат во Европската Унија. Само на тие елити им пречи Македонија да стане рамноправна членка, претходно во НАТО, а сега во Европска Унија, бидејќи таму нема да можат да го прават тоа што го прават до сега. А ќе видите дека оваа Влада, еве ве убедувам и запамтете ми ги зборовите, оваа Влада ќе го даде својот максимум и ќе дојдеме таму каде што сме тргнале. Имајте малку верба. И како што кажав, акта нон верба.", "source_page": 54, "end_page": 55}
{"speaker": "Африм Гаши", "raw_text": "Благодарам. Контра реплика Митко Трајчулески, повелете.", "source_page": 55}
{"speaker": "Митко Трајчулески", "raw_text": "Ви благодарам колешке Василевска на репликата и на латинската изрека. Јас ќе пробам нешто слично, вулпес пилум мутат нон морес, лисицата го менува ќудот, но не и обичаите. Значи, ова некако ви доаѓа како истото ВМРО, само во целофан пакување. Благодарам.", "source_page": 55}
{"speaker": "Африм Гаши", "raw_text": "Благодарам. Следен за реплика пратеникот Игор Здравковски, повелете.", "source_page": 55}
{"speaker": "Игор Здравковски", "raw_text": "Благодарам почитуван претседателе. Колега Митко, вака интересно е како вие направивте една ментална трансформација, односно една гимнастика во овие, би рекол, некрстени денови во христијанството, што се кажуваат меѓу Божиќ и Водици, кога имаме трансформација на Владата, кога сеуште имате актуелни министри до вечерва, барем уште еден час нареден, и како вие од власт наеднаш станавте опозиција, па наеднаш тука кажувате како требало, па глумите жртви, па ќе испадне на крајот дека ние сме го прифатиле тој Француски предлог, ние сме потпишале Преспански договор, итн. Почитуван Митко, ова ме потсеќа тука на една колешка од претходниот мандат кога вака во согласност со вашиот ментален склоп, од 66 место во Индексот на корупцијата, дојдовме до 111 и кога паднавме на 95-то, без срам испадна и кажа дека сме напредувале 11 места. Прво имаме назадување за 45 места и после без срам кажува дека сме се подобриле за 11 места. Истото и вие го правите. Зборувате за економија, како не ви е срам. За пет години успеавте да се задолжите колку што сите влади се задолжија за претходните 25 години. Дополнително, зборувате за Европа, знаете кога бевме најдобри во однос на оценките на Европската Комисија. Во времето кога вие сакате да кажете дека било режим. Имавме просечна оценка 2,53. Последниот Извештај е со просечна оценка 1,52. Дебакл, брука и мизерија. Кажувате требало инвестиции. За инвестиции треба безбедност, треба инфраструктура, треба образование. Немате учебници за учениците, од компјутер за секое дете, паднавме на ниво да бараме учебник за секое дете. Знаете колку време трошат инвеститорите во доедукација и дообучување на овој кадар кој што вие го продуцирате. Години и години губат, па затоа ни бегаат по Мароко, по Тунис и по останатите земји. Инфраструктурата дебакл, арно Благојче не е тука да се срами. Човекот за гревови, најнеспособен министер во историјата на Македонија, шест години правеше 4 км автопат. Еден кажи ми пат кој што сте го проектирале и кој што сте успеале да го завршите. Во однос на безбедноста воопшто не треба да се зборува. Таква држава вие ни оставате и сега ваму ми глумите жртви. Во најмала рака треба да молчите и треба достоинствено да ја предадете власта. Благодарам.", "source_page": 55}
{"speaker": "Африм Гаши", "raw_text": "Благодарам. Следен за реплика Александар Велјановски, повелете.", "source_page": 55}
{"speaker": "Александар Велјановски", "raw_text": "Почитувани граѓани, почитуван мандатар, почитувани кандидати за министри, колеги пратеници, Навистина бев испровоциран да се јавам на оваа реплика и не можам да разберам колега Трајчулески со кој образ тука ни говорите, особено за националните прашања. Народот ве казни на изборите токму поради предавството, лагите и манипулациите кои што ги кажувавте, ги правевте во текот на 7 години. И немојте да мислите тоа што вие и вашите колеги, кои што стојат до вас тука во овие пратенички столчиња, со тоа се спасуваат од одговорност и на еден начин бараат алиби на се она што го направиле. Кога говорите за промената на уставното име, исто така и за прифаќањето на бугарскиот диктат, има една народна поговорка што вели: дека е доволно еден будала да го фрли каменот во бунарот, а потоа 300 паметни и умни луѓе не можат да го извадат. Така да немате легитимитет да зборувате за националните прашања, затоа што сета штета која што е направена врз Република Македонија е токму резултат на владите на Зоран Заев и на Димитар Ковачевски. И она што е интересно е тоа што сеуште не ви доаѓа умот со се она што го направивте и сеуште мислите дека сте на власт и дека може да ги лажете граѓаните. Знаете ли зошто бевте поразени покрај овие национални предавства? Затоа што го руиниравте здравството, го уништивте јавното здравство само за да направите профит на приватното здравство. Тоа што го направивте во здравството и остана како споменик во владеењето на СДС и ДУИ е токму Модуларната болница, Онкологија и многу други случаи, а да не се навраќаме наназад на Ковид кризата. Понатаму, затоа што Министерството за внатрешни работи го претворивте во дувло за партиски вработувања. Затоа што високи поддржувачи, активисти на Социјалдемократскиот сојуз се вдомија токму во Министерството за внатрешни работи и рамо до рамо беа со криминалците и подоцна станаа локални шерифи. Потоа за капиталните инвестиции, можеби и вие имате дел од одговорноста, за тоа што не успеавте за седум години да почнете и да завршите ниту еден капитален проект. Ако има таков, повелете овдека и кажете и го на јавноста. За жал, Македонија ја донесовте во рангот на држави со кои што не треба да се гордееме, а тоа е резултат на вашето седум годишно владеење. Благодарам.", "source_page": 55, "end_page": 56}
{"speaker": "Африм Гаши", "raw_text": "Благодарам. Контра реплика пратеникот Митко Трајчулески, повелете.", "source_page": 56}
{"speaker": "Митко Трајчулески", "raw_text": "Почитуван колега, уште една ќе се повторам имате неповторлива шанса со две третини скоро мнозинство, се она што ветивте и за кое и со кое игравте на емоциите на граѓаните целиот популизам и национализам кој го пуштивте во граѓаните сега да може да испорачате. Така да слободно името да го вратите, Преспанскиот договор да го поништите, договорот со Бугарија да го поништите. По однос на тоа што еден будала може да направи, јас тоа би го зел и би го кажувал за неколку пати споменуваниот проект КичевоОхрид. Таму е класичен пример дека што еден будала може да растури илјада памети не можат состават и затоа тој проект е сеуште таму каде што е. Благодарам.", "source_page": 56}
{"speaker": "Африм Гаши", "raw_text": "Благодарам. Следен за реплика е Љупчо Пренџов, повелете. Процедурално Блерим Беџети, повелете.", "source_page": 56}
{"speaker": "Блерим Беџети", "raw_text": "Дозволете ми во имате на пратеничката група кој го советува Африм Гаши, синот на Бедри Шабани или не знам кој да ни овозможи дебата на овој многу значаен ден како од законски аспект или можеби се плашите од говорницата, последен беше Зијадин Села. Ако се плашите да ги слушнете аргументите на претседателот на Алијансата на Албанците и на другите тоа е ваше прашање. Ние не сме дел од овој циркус. Да ве информираме дека пратеничката група на Европскиот Фронт нема да учествува на гласање, бидејќи немаме право од мнозинство Албанци и другите етникуми да легитимираме една Влада која што нема легитимност од етничките заедници. Вие можете слободно зборот да го оневозможувате, но не може устата да му ја затворите на мнозинството Албанци кои гласаа поинаку и господине мандатар тие ќе зборуваат. Мене ми е јасно дека вие сте нашле добри измеќари од вашата активност во Велес. Вие кажавте дека сте ги вратиле две третини од позициите и да се Албанци тие се граѓани на оваа држава. Еве повели, еве кај ти се. Но премиерот треба да владее и да биде премиер за сите граѓани и за сите етникуми. Од дебатите што го имавме овдека од мешањето на Арбен Курти дека го имаме Стоиљковиќ, давајќи поддршка за ВЛЕН и ќе биде министер за политички систем и односи меѓу заедниците. Смејте се Арбен Таравари, ниту еден говор не си држел. Рече дека ќе се повлекуваш, не се повлече, затоа велам дека не можеш да најдеш подобар измеќар. Јас ниту не употребувам ништо друго, како мандатарот употребува аргументи дека има поддршка. Да господине мандантар вие победивте на изборите. Тие ги изгубивте изборите. Ако вие се чувствувате како комотен да владеете со тие што изгубиле, ако се чувствувате покомотно да не зборуваат пратениците кои што не се сложуваат, вие не го решавате овој проблем бидејќи создавате етнички спор во Република Северна Македонија. Не слушнавме ниту еден аргумент, ниту за Отворен Балкан и законите кои треба да се изменат и што се дел на тој проект. Не слушнавме ништо друго за уставните измени, не слушнавме ни за делот за формулацијата 20% за уставните измени и не слушнавме ништо од таа голема манипулација што сакавте да го направите. Се обидувавте да им помогнете во изборите, но Албанците гласаа за Европскиот фронт.", "source_page": 56}
{"speaker": "Африм Гаши", "raw_text": "Благодарам. Процедурално Халил Снопче, повелете.", "source_page": 56}
{"speaker": "Халил Снопче", "raw_text": "Благодарам господине претседателе, но секако за јавноста имам должност, жал ми е што ние земаме процедурално за да се злоупотреби процедуралното што ја имаа оваа можност координаторите на пратеничките групи држат говори и зборат за програмата итн. Само за јавноста, видете каков парадокс, вели во него овозможуваме да земат збор, додека во 20 часот побараа пауза од еден час, тие сами не сакаат да земат збор. Бараа пауза од 60 минути и после се жалат овдека со реплика и оневозможуваме да земаат збор. Значи ова е контра позиција, нема логика. Уште еднаш ќе повторам во 20 часот побараа пауза од 60 минути, сами избегаа затоа што нема што да кажат, цел ден бевме тука, и легитимитетот колку пати го споменаа. Кога нема што да кажеш ќе направиш театар и после ќе кажеш дека ни се оневозможува да зборувате. Пак ќе повторам на координација ВЛЕН ги повлече двајцата говорници за да овозможиме да држат говор. Да инсистираа повеќе ќе беа повлечени и сите ќе имаа можност. Нормално дека вие терате инат. Ние што останавме, ние да се повлечеме и после немаат право за реплика. Имаат право на реплика секако. Ние се договоривме за денес да се разбереме, Европскиот фронт не попушти и во моментот кога им дојде ред да зборуваат избегаа, побараа пауза 60 минути во 20 часот и после кога ќе побараше пауза како ќе дискутираш. Во недостиг на аргументи е срамота кога нема што да збориш, како ќе излезеш на говорница. И после правите тука театар дека се оневозможува да земат збор пратениците на Европскиот Фронт. Ова беше за јавноста. Благодарам.", "source_page": 56, "end_page": 57}
{"speaker": "Африм Гаши", "raw_text": "Благодарам. За реплика е Љупчо Пренџов, повелете.", "source_page": 57}
{"speaker": "Љупчо Пренџов", "raw_text": "Господине Трајчулески, имавме мала дигресија, ќе се навикне ДУИ на опозициско живеење. Да се вратиме ние на дебатата што ја имавме со вас. Се јавив за реплика затоа што сакав да продискутирам малку за вашиот пред се арогантен однос и гледање на работите од високо, држење на лекции за висока политика, за реал политика. Зборот реал политика неколку пати го споменавте, демек вие нас ќе не просветлите што е тоа реал политика, а кога сме кај реал политика малку не ви е чудно што реал политика што во цела ваша пратеничка група само Венко Филипче не се јави за збор. Додека му ја мислите за тоа кој ќе биде министер за евроинтеграции малку не ви е чудно тоа што во последниве години 10 точно СДСМ стана друштво со ограничена одговорност од само едно лице. Кога зборувате за реал политика не ви е малку чудно што партијата стана гранапче од оние од Струмица, па ви ставаа претседатели, ви менуваа претседатели, нови претседатели ви ставаа, тоа не ви вака реал политика. Или вие имате слон во собата во која живеете, се правите дека слонот не постои не го гледате, и сега му ја мислите за Владата која добила висока, рекордна народна поддршка и легитимитет, кого ќе го ставеле за министер за евроинтеграции и сега вие учите што е тоа реал политика во првиот мандат на првото излегување на говорница. Ако не ви кажале Владата се потпира на 4 столба. Првиот столб господине е борба против криминалот и корупцијата, она огромна корупција која што ја направивте вие и вашите газди од Дуинг бизнис, од холдингот. Вториот столб е економска благосостојба на граѓаните, значи не само на кланот Заеви и на него блиските, на граѓаните во оваа држава. Третиот столб се забрзани европски интеграции бидејќи не однесовте во ќорсокак, во ова Собранието зборувавте цел мандат дека ја носите во ќорсокак. Сега сме подалеку од било кога од Европската Унија. И Последниот столб е рамномерен развој на целата држава од Паланка до Струга, од Струмица до Дебар. Тие се постулатите на Владата, а вие прво ќе си погледнете во сопствениот двор, ќе си ја намалите ароганцијата и за следен пат ќе знаете како треба да се однесувате.", "source_page": 57}
{"speaker": "Африм Гаши", "raw_text": "Благодарам. Контра реплика Митко Трајчулески, повелете.", "source_page": 57}
{"speaker": "Митко Трајчулески", "raw_text": "Почитуван колега, реал политика не е висока политика, реал политика е политика која вие ќе спаднете на реалноста, кога ќе се соочите со реалноста и кога ќе видите дека во текот на целата предизборна кампања сте ветувале деалбанизација во Македонија, а во моментот браните состав на Влада во кој министерот за европски прашања не ја признава македонската химна, браните Влада во која министерот за здравство беше директно обвинуван за политичка корупција од страна на идниот министер за транспорт, Влада во која еден од коалиционите партнери за да бара формирање, нужно формирање на трета албанска држава на територијата на Република Македонија. Е тоа е реал политика и тоа соочување со реалноста. Ве молам да се соочите со реалноста. Благодарам.", "source_page": 57}
{"speaker": "Африм Гаши", "raw_text": "Благодарам. Реплика пратеничка Марија Петрушевска, повелете.", "source_page": 57}
{"speaker": "Марија Петрушевска", "raw_text": "Почитуван колега, се согласувам да ја погледнеме реалноста и каква реалност наследува идната Влада низ призмата на Извештајот на Европската Комисија. Јас го имам прегледот на просечните оценки од првиот момент кога Македонија добива оцена, до последната година мандатот на Социјалдемократскиот сојуз. Најниските оцени за напредокот на Македонија се добиени токму во времето на владеењето на Социјалдемократскиот сојуз и ДУИ. Погледнете го графиконот. Пола ваш мандат 2021, 2022 и 2023 година Македонија добива најниски оцени, 1,52. Највисоките оцени од друга страна се токму во поранешната Влада на ВМРО ДПМНЕ каде што ги имаме 2,53 токму во 2011 година. Од друга страна до колку отидеме во она што сега се вели темели, кластерот темели Поглавјето кое што се однесува на правосудство и фундаментални прави токму во времето на СДСМ и ДУИ Европската Комисија забележува дека нема напредок, прв пат во историјата се случува Европската Комисија да даде нула, не 1, не 1 кома нешто, нула. За разлика од тоа, вие имате дури поголема оцена од, како велевте заробената држава која што ја рушевте, односно дури 2 токму во 2013 година. И во делот на Собранието колега Трајчулески, Собранието во изминатиот мандат се учеше на злоупотреба на процедурите, Деловникот и на се што оваа Влада сакаше да го сокрие под превезот на европската интеграција стави европско знаменце. До толку повеќе состојбата кулминираше кога се случи инцидентот баш во Комисијата за европски прашања. Има јасна разлика, ќе се согласите имате страна која што е подготвена да се посвети на реформите кои што се неопходни за придвижување на процесот, имате страна која не донесе во една навистина сериозна блокада.", "source_page": 57}
{"speaker": "Африм Гаши", "raw_text": "Благодарам. Контра реплика Митко Трајчулески, повелете.", "source_page": 57, "end_page": 58}
{"speaker": "Митко Трајчулески", "raw_text": "Колешке Марија благодарам на реплика. По однос на она што зборувате за злоупотреба на собраниските постапки, само ќе кажам дека првото нешто што го направивте како новоформирано владино мнозинство односно коалиција беше поднесување на закон за организација и работа на органи на државна управа, скратена постапка, при тоа повикувајќи се на ИПА проект во кој ИПА проект точно се дефинирани 16 министерски системи кои треба да ги обединат политиките и областите на политики. Вие предлагате наспроти тоа 20 министерски системи и викате дека тоа го правите согласно Европската Унија и согласно она што е предвидено ИПА проектот е тоа е лицемерие. Благодарам.", "source_page": 58}
{"speaker": "Африм Гаши", "raw_text": "Благодарам. Реплика Бобан Карапејовски, повелете.", "source_page": 58}
{"speaker": "Бобан Карапејовски", "raw_text": "Благодарам претседателе. Почитуван претседателе, почитувани колеги, Колега Трајчулески, во интерес на времето ќе се обидам да бидам краток. Можеби еве нема да ги потрошам сите три минути. Граѓаните сепак треба да имаат увид во сите факти така што убаво се разви ваква сеопфатна дебата. Господине Трајчулески многу ми е мило што сте ја простудирале Програма на ЗНАМ за наша Македонија и што дискутиравте на таа тема. Можеби заборавија веќе гледачите и граѓаните, беше веќе одамна, но убаво е што сте ја простудирале. Можеби толку време да посветевте и на програмата на Социјалдемократскиот сојуз и да учествувавте во програмата ќе имавме за нијанса подобар резултат, можеби немаше да биде многу подобар, но за нијанса подобар. Велите да се врати името, ова е пред една недела, изгледа Заев не само тогаш и пред една недела ја утна работата, си призна дека Грција ќе морала да го признае уставното име на Македонија. Жал ми е, штетата е огромна и е одамна направена, толку е огромна штетата што вашиот духовен лидер, а можеби и човекот со мнозински пакет акции во Социјалдемократскиот сојуз Зоран Заев и придавката изведена од Македонија која велеше дека со Преспанскиот договор е загарантирана и може да се користи испадна пред една недела на Конференцијата што ја организираше неговата фондација да биде поправен и да не смее и тоа да го кажува и да се повлече и конечно, ова се разбира дека не можам се да го прочитам, колешката Бендевска нешто покажа, но следниот пат кога ќе зборувате за Програмата на движењето ЗНАМ за наша Македонија и за нашите кадри имајте предвид дека за вашите кадри има многу материјал од нивното работење, не можев да ги донесам тука тешко е само да се прочитаат, а не сето тоа да се стави во некаков контекст. Тие непоправливи штети почнувајќи од договорите на кои сега повикувате дека треба да се поништуваат. Тоа иронично го кажувате па се до сите штети што ги направивте за граѓаните. Се надевам дека од сето ова ќе извлечат сите поука дека треба мудро да владеат, дека треба да владеат така што ќе ги почитуваат желбите на граѓаните бидејќи сепак се врти.", "source_page": 58}
{"speaker": "Африм Гаши", "raw_text": "Благодарам. Контра реплика, Митко Трајчулески, повелете.", "source_page": 58}
{"speaker": "Митко Трајчулески", "raw_text": "Благодарам. Почитуван колега на почеток да ви честитам за постигнатиот коалиционен договор со ВМРО ДПМНЕ. Не постои поголема политичка перверзија од тоа денес да се во коалиција во ВМРО ДПМНЕ. А вистината е очигледна. Сѐ што ветувавте во предизборна кампања, продадовте за лична корист, за личен интерес. За Весна Бендевска да стане потпретседател на ова Собрание, а Горан Минчев, големиот секретар на СДСМ да стане министер за администрација во Влада предводена од ВМРО ДПМНЕ. Навистина мачно за гледање, голема политичка перверзија. Благодарам.", "source_page": 58}
{"speaker": "Африм Гаши", "raw_text": "Благодарам. Следен за збор е Блерим Беџети. Затоа што не е тука го губи правото на збор. Следен за збор е пратеникот Сашко Јанчев, повелете.", "source_page": 58}
{"speaker": "Сашко Јанчев", "raw_text": "Благодарам претседател. Колеги пратеници, почитувани претставници на медиумите и почитувана македонска јавност, Во моето излагање, јас ќе се задржам конкретно на Предлог програмата на новата Влада и тоа во неколку делови кои што се однесуваат конкретно на Изборна единица 4 од која што сум избран и еден дел кој што однесува на цела Македонија. Првиот дел се однесува на криминалниот договор со Бектел и Енка и коридорите 8 и 10Д. Јасно е договорот е криминален и во оваа Предлог програма на новата Влада, јасно се гледа дека има ретерирање од првичниот наратив кои што го наметнуваат. И тоа е првиот дефект. Прво се наметнуваше наратив дека, нели треба само да се смени власта и тоа цело да се реши. После се наметна наратив дека ќе го репреговарале, а сега добивме Програма во која што нема Р од преговарање. Инаку, народот се плаши и со штета ако не се раскине Договорот. Што се однесува до штетата, веќе има случај во Јавно обвинителство. Вие може да ги искористите вашите врски во правосудството кои што ги користите цело време кога треба да се спаси некој бивш функционер од кривичен прогон, да се избутка тој процес и откога ќе се заврши формално правно на Кривичен суд, тој случај од неправо не може да произлезе право и лесно може да се раскине тој Договор, но јас НЕ верувам во тоа сценарио со оглед дека во Програмата јасно се ретерира со ставовите. Друг проблем кој што го има во Изборна единица 4 е оној со рударството на југоистокот на потегот од Гевгелија до Струмица, десеттина години веќе, народот се бунтува против оние рудници на смртта за кои што во еден ден беа потпишани концесии од една претходна влада на ВМРО ДПМНЕ и како последица на таа борба, луѓето од Струмичко бараа конкретно во Програмата да влезе дека ќе се заврши сагата со рудникот на смртта во Иловица и Штука дека рудник нема да има. Наместо тоа, ние во новата Предлог програма за идна Влада, имаме предвидување за зајакнување на рударските капацитети и минерални суровини, дури се предвидува и можнос6 за отворање на нови рудници во Источна Македонија и имајќи ја во предвид вашата десничарска идеологија и досегашното владеење, јасно е дека тоа ќе бидат концесии за приватни рудници и со тоа се отвора можност странски инвеститори, странски газди да направат 99% профит, а на народот да му остават опустошена животна средина. Еве како оди тоа низ бројки. Во периодот од 2018 до 2022 година, државата наплатила само 45 милиони евра од 384 концесии. Тоа не ни 2% од профитот кој што го оствариле овие концесионери. Од 29 концесии на мермер, државата добила само 1,7 милиони евра, што е 1% од остварените приходи од продажбата на мермерот. Ова е една класична шема на приватизација на профитот, асоцијализација на загубата. Значи, на крајот од равенката имаме, за странските инвеститори 99% ќар, за партијата на власт имаме некој политички поен, затоа што се фалат со отворање на нови работни места, а какви се тие работни ќе ви кажам малку подоцна, а за остатокот од народот и државата, буквално за цела држава и за цел народ имаме опустошена животна средина и буквално опљачкани минерални богатство кои што би требало отпрво да се користат за добробит на народот. Ова е една ѓаволска капиталистичка десничарска шема која што мора да се прекине. Но, оваа Влада, во оваа Програма тоа нешто не го ветува, туку, ако се има во предвид дека сега имаме и посебно Министерство за рударство, работите ќе станат и бетер. Да ви дадам пример како тие странски инвеститори се грижат за работничките права. ФЕНИ во Кавадарци на секои пет години се носи во стечај. Странските газди си го пуштаат профитот на офшор сметки, а тука ни остануваат куп стечајци. Вие пред овие избори се пофаливте дека сте нашле нов инвеститор во ФЕНИ, дека враќате работни места, работниците ќе ги вратите назад. Сега тој нов инвеститор, на вработените во ФЕНИ им вели, потпишете договор за минималец. Ако не, ќе донесеме работници од Косово. Ете така се секираат они за работниците. Друг проблем во Изборна единица 4. Ова се два проблеми врзани, се браната Паљурци кај Богданци и Дојранско езеро. Браната Паљурци е исушена, готово, од неа се навадуваат земјоделските производи во Богданско поле. Значи оваа реколта ќе отиде. Дождот може да ја спаси, значи само господ може да ја спаси и во година не знам јас, кој ќе се занимава со земјоделие таму. И кога ќе станеше криза во браната, кога ќе се намалеше нивото на водата, таа се полнеше од хидросистемот Ѓавато. Тоа е оној хидросистем кој што го полни Дојранско Езеро и тој хидросистем се одржаваше само затоа што таму имаше природна хидроцентрала, значи имаше странски интерес. Хидросистемот, таа хидроцентрала ја нема и сега хидросистемот е зарибан, браната се суши, Богданско Поле се суши, Дојранско Езеро се суши, а ништо од тоа нема споменато во оваа Програма. Друг проблем е проблемот на земјоделците што го имаат секоја година со откупната цена, затоа што откупната цена е оставена да се формира по желба и врз основа на лакомоста на откупците кои што сакаат да го откупат производот за најевтино, а да го продадат за најскапо и така ние добиваме на крај ситуација кога земјоделците добиваат цена која што не може да ги покрие нивните трошоци и секоја наредна година, ние затоа имаме сѐ помалку земјоделци. Еве сега производителите на жито, они пресметаа дека килограм жито за производство ги чини 19 денари, само да ги покријат трошоците, за да преживеат, да реинвестираат и да зголемат производство им треба 30 денари, а откупците сега даваат 8 денари. И затоа нас ни фалат 100 илјади тони жито, кои кој знае од каде ќе ги увезете со сомнителен квалитет. Решенијата се левичарски во секој случај, но ништо такво нема во оваа десничарска Програма. Друг проблем е планината Кожуф. Кожуф е под постојан напад, прво сакаа рудници на смртта, сега бараат мини хидроцентрали. Народот бара Кожуф да се прогласи за национален парк. А не што не се прогласува, што не е предвидено во ова Програма, Национален парк, туку се предвидени и нови мини хидроцентрали. И последна точка е надворешната политика, која што пак се сведува на добрососедство во кое што само ние ќе бидеме добрите соседи со доследно почитување на Преспанскиот договор и Договорот за добрососедство, како што вели мандатарот, он мора да е така оти тоа е по Закон и по Устав. Претходната власт ни велеше дека треба да го смениме името, да добиеме пари, оти чуму ни е името ако немаме пари, сега оваа власт ќе вели, да не занимаваме со името, да се занимаваме со економијата за да добиеме пари, а тие две работи никако не се одделуваат. И тоа народот го знае, затоа што едно е сами да си го смените името, друго е некој од надвор да ви го смени. Кога ќе ви го смени некој од надвор. Не ви го земаат само името, туку ви го земаат и статусот, од политичка заедница, од нација која што се самоуправува, ве сведуваат на амортна маса која што е тука само да се управува, експлоатира. И затоа народот ова добро го знае и не бега од проблемот за името. Ако не ви се верува, одете во струмичко, од десна страна ќе ве пречекаат земјоделски посеви со пластеници и на пластениците пишува: никогаш Северна. И овој обид да се наметне нов наратив дека ќе се занимаваме сега со економија а името не е битно, е обид да се побегне од долгот кој што го направивте спрема вашите гласачи со лажен патриотизам, но ние тоа нема да ви го дозволиме. И за крај, кога ќе се собере и одземе сѐ, оваа Програма нема да ја направи Македонија наша. Оваа Програма ќе ја направи Македонија пак да си остане на олигарсите и на елитите и нема да ја направи горда, оти ние ќе продолжиме да коленичиме пред странците и пред соседите во име на некоја светла евроатланска иднина. И затоа јас ќе гласам против и по Програма, и по Влада и по сѐ по список. Благодарам,", "source_page": 58, "end_page": 60}
{"speaker": "Африм Гаши", "raw_text": "Благодарам. Збор има пратеникот Зијадин Села. Бидејќи не е присутен го губи правото за збор. Пет минути на мандатарот, да го заврши својот збор. Христијан Мицкоски има збор, повелете.", "source_page": 60}
{"speaker": "Христијан Мицкоски", "raw_text": "Благодарам претседател. Почитувани пратеници, почитувани претставници на медиумите, Им благодарам на сите пратеници за нивните забелешки, критики, анализи. Искрено имав лични дилеми дали да се осврнам на нападите од опозицијата во текот на вчерашниот и денешниот ден, дотолку повеќе што ги сметам за депласирани и надвор од она што е интерес на граѓаните и не дефокусираат од реалните проблеми на граѓаните. Истовремено и поради фактот што на граѓаните им е дојдено преку глава од нашите меѓусебни расправии кои некогаш се и непродуктивни и исцрпувачки за јавноста. Затоа би рекол само, ви благодарам. Ќе ги имам на ум во моето понатамошно делување, повеќе како пример како не треба. Доста им е на граѓаните од нашите препирки и дневно политички надмудрувања. Потребно е работа, посветеност, одговорност и конкретни проекти. Јас тоа го ветувам денес овде пред вас, повторно. Државата ќе биде во рацете на граѓаните и сите институции ќе работат и создаваат за граѓаните. На граѓаните им е потребен фокус на нивните реали проблеми и предизвици, создавање стабилен и професионален здравствен систем кој ќе биде во функција на секој граѓанин, создавање образовен систем базиран на знаење, вредности и во чекор со модерните светски текови. Им треба повисок стандард, повеќе пари, поквалитетен живот, мирни, спокојни и достоинствени пензионерски денови. Функционални институции, желба да живеат и создаваат тука во Македонија. Овие работи, заради вашата власт, заради вашата несовесност и неодговорност, за жал, беа уништени. Нападите кои што ги слушам овие два дена генерално се сведуваат на две тези. Првата е, Преспанскиот договор и вратете го името. Втората е францускиот предлог и преговарачката рамка. Нема да зборувам дека поради изнесени клевети, лаги и невистини, СДСМ како политичка партија два пати е осудена. Тоа што не собравте храброст да ми се извините, тоа е друга работа. Но вие, не ја научивте лекцијата од граѓаните. Кој сум јас да ви делам совети, но еве, ќе си дозволам да ви дадам два совети. Првиот совет е дека со овие лаги и конструкции што ги слушаме овие два дена, нема да ја повратите довербата кај граѓаните, затоа што тие точно знаат што правевте и зошто ја изгубивте довербата. Довербата кај граѓаните ќе треба време да ја повратите. Треба да му дадете време на времето. Ние во ВМРО ДПМНЕ бевме свесни дека треба да му дадеме време на времето. И тогаш, кога дел од вас правевте непринципиелни коалиции, да работите против раководството на ВМРО ДПМНЕ, ви велевме, дајте му време на времето. И бидејќи тоа време помина, јас како претседател на ВМРО ДПМНЕ, во политичка пензија испратив еден ваш поранешен претседател. Вториот е тука, се уште политички активен, претпоставувам после локалните избори следната година, ќе треба да бирате и четврти. Затоа, мојот совет до вас е, гледајте ги работите онакви какви што се. Не ги изгубивте изборите заради овие работи за кои што лажно клеветите. Изборите ги изгубивте затоа што ви играа фудбалчиња, понижувајќи ве вас, пред се, како личности, вашите коалициони партнери а потоа и Македонија како држава. Изборите ги загубивте затоа што ви се случија Ласкарци. Ви се случи Беса Транс. Ви се случи модуларната болница, кога луѓе живи гореа, а виновен беше кабелот. Ви се случија овие порази на изборите затоа што голобради момчиња по некоја случајност роднински поврзани со лидери на ваши коалициони партнери, купуваа трговски центри во центарот на Скопје. Поразот ви се случи затоа што се возат најскапи Ролс ројсеви во едно рурално место во Западна Македонија, луѓе кои што се поврзани со лидери на политички партии кои што беа ваши коалициони партнери. Поразот ви се случи поради многу работи за кои што го разочаравте народот. И најмногу, затоа што народот сака да гледа нови луѓе. Направете ја таа реформа која што е неопходна во вашата партија. Направете ја катарзата која што ѝ треба на Македонија. Му треба и на ВМРО ДПМНЕ и коалицијата Твоја Македонија. Мојата рака ви беше подадена. Таа рака ќе остане подадена за сѐ што е национален интерес за Македонија како држава. Втората ваша теза дека Преспанскиот договор, сме викале една работа, сме правеле друга работа, не само што е лажна и е срамна. Туку еве уште еднаш да ви појаснам. Ваков бугарски диктат под вакви околности, додека сум јас премиер нема да помине и нема да има уставни измени. Треба тоа да ви е јасно. Направивте грешка. Таа грешка ќе го чини секој еден граѓанин во Македонија многу. Но најмногу ќе ја чини Македонија. Зошто? Затоа што тогаш, пред да влегувате во такви авантури, требаше да седнете како што јас ви подавам вам рака, требаше вие нам да ни подадете рака и да седнеме да разговараме. Тогаш ќе ви беше јасно дека таа работа, едноставно, така како што вие или некој друг ја замислил, едноставно не врви. Луѓето што ме знаат, знаат дека мојот збор планини тежи. И овие работи што ви ги кажувам, ги кажувам затоа што верувам во тоа. И да, ќе ја кажам срамната придавка при заклетвата, затоа што тоа мене лично ме потсетува на срамот што и го нанесовте на мојата татковина, на моето семејство, на моите деца и на моите неродени внуци и на тие по нив. И, да, ќе правам сѐ додека сум жив, и политички и како човек, се што можам и што е во моја моќ, оваа неправда да ја исправам. За жал, во овој момент сум немоќен. И во овој момент и јас како човек ќе морам да капитулирам пред вас и да ја кажам таа срамна придавка, затоа што таа, за жал, е дел од Законот и Уставот кои што морам како претседател на Владата да ги почитувам. Ќе видите што значи работа, својот народ и што е мојата борба. Тоа што ние се обидуваме со крајни напори да извлечеме нешто позитивно од хаосот што вие ни го наметнавте, е нешто што нема да не спречите да го правиме. Тоа ќе биде мојата борба секој ден, секој ден. Секој ден да правам подобро, да работам пристојно, да не ги разочарам граѓаните. Тоа е мојата борба. Некаде некогаш ќе успеам. Некаде, некогаш можеби не. Но она што го ветувам стоејќи овде, е дека нема да се откажам. Ќе се борам и ќе биде добро. Ќе биде многу подобро, затоа што, нашите граѓаните заслужуваат подобро. Сакам да посочам дека низ вековите наназад, граѓаните неуморно и макотрпно работеа, се бореа и работеа за нејзината независност и самостојност, градејќи мостови, фабрики, патишта, училишта и болници. Плаќаа даноци и такси. Во најтешките времиња, секогаш беа со својата татковина, жртвувајќи се себе си и своето време и животот на нејзиниот опстанок. Од генерација на генерација, работата и пожртвувањето, беа светилници на нашиот народ. Денес е време татковината да возврати. Време е татковината да работи и создава за нашите граѓани, за секој од вас, за тебе. Со заедничкиот труд и посветеност, заедно можеме да изградиме светла иднина, иднина во која секој граѓанин ќе може гордо да каже: Ова е мојата татковина и работи и создава за мене. За неколку часа почнуваат првите 100 дена од работењето на оваа Влада и со овој завет сакаме да оставиме уште една трага за нашите заложби. И овој пат најконкретно да упатиме на тоа што ќе го правиме во првите 100 дена од нашето работење. Ветуваме уште во првите 100 дена ќе ги подигнеме стандардите. Ветуваме дека макотрпно ќе работиме, дека ќе се грижиме, дека државата ќе се менува. Дека ќе се движи напред, дека ќе ве почитуваме и дека ќе бидеме одговорни. Затоа во првите 100 дена почнуваме фуриозно со оптимизам и со огромна надеж. Ќе ги намалиме даноците, зголемиме пензиите. Ќе отпочнеме проект со над 200 милиони евра за општински проекти. Една милијарда евра за македонска економија, нови странски инвестиции за нови вработувања, бесплатни учебници за сите, фронт против корупцијата. Борба за раст до 5% на македонската економија, Почеток на капитални инфраструктурни проекти и многу други работи, за тебе, за нас. Ова ќе биде Влада за народот. Доаѓа нова генерација. Да ја направиме Македонија повторно горда. Ова е последната шанса за тоа. Благодарам.", "source_page": 60, "end_page": 61}
{"speaker": "Африм Гаши", "raw_text": "Благодарам. Бидејќи е исцрпен утврдениот редослед на пратениците пријавени за збор, констатирам дека претресот е завршен. Преминуваме на избор на Владата на Република Северна Македонија. Ве потсетувам дека Собранието ја избира Владата со мнозинство гласови од вкупниот број пратеници со јавно гласање. Гласањето за избор на Владата се врши по предложениот состав на Владата во целина. Ги повикувам пратениците да влезат во салата. Бидејќи гледам дека сите се внатре, предложениот состав на Влада го ставам на гласање. Ве повикувам да гласаме. Вкупно гласаа 98 пратеници. За гласаа 76 пратеници, 22 пратеници гласаа против, воздржани нема. Бидејќи мандатарот и предложените кандидати за министри во Владата кои се избрани за пратеници во Собрание на Република Северна Македонија од местата каде што се сместени, не можат да се произнесат електронски, ве известувам дека тие ќе се произнесат по предложениот состав на Владата со кревање на рака. Го молам мандатарот и предложените кандидати за министри во Владата да се произнесат по предложениот состав на Владата со кревање на рака. Кој е за предлогот да крене рака. Ги молам службите да утврдат колку пратеници гласаа за. За гласаа 8 пратеници. Кој е против? Со подигнување на рака. Ги молам службите да утврдат колку пратеници гласаа против. Против нема. Ве молам од техника да пријдете, да утврдиме технички проблем. Го повторуваме гласањето. Министрите ги молам да не гласаат електронски. Министрите и мандатарот ќе гласаат со кревање на рака. Значи, ќе го поништиме гласањето, ќе гласаме повторно. Значи, го повторуваме гласањето. Ве молам уште еднашка, мандатарот и пратениците кои се предложени за министри да не гласаат електронски. Тие ќе гласаат со кревање на рака. Сега ве повикувам да гласаме. Вкупно гласаа 91 пратеник. Од нив 69 пратеници гласаа за, 22 пратеници гласаа против, воздржани нема. Бидејќи мандатарот и предложените кандидати за министри во Владата кои се избрани за пратениците во Собранието на Република Северна Македонија од местото каде што се сместени, не можат да се произнесат електронски, ве известувам дека тие ќе се произнесат по предложениот состав на Владата со кревање на рака. Го молам мандатарот и предложените кандидати за министри во Владата да се произнесат по предложениот состав на Владата со кревање на рака. Кој е за предлогот да крене рака. Ја молам службата да утврди колку пратеници гласаа за. За гласаа 8 пратеници. Кој е против да крене рака. Ја молам службата да утврди колку пратеници гласаа против. Нема против. Кој е воздржан да крене рака. Ја молам службата да утврди колку пратеници гласаа воздржано. Нема воздржани. За гласаа 77 пратеници, 22 пратеници гласаа против, воздржани нема. Констатирам дека Собранието избра Влада на Република Северна Македонија. За претседател на Владата на Република Северна Македонија е избран проф. д-р Христијан Мицкоски. За министри кои ќе раководат со одделни министерства се избрани: Владо Мисајловски, за министер кој ќе раководи со Министерството за одбрана, Панче Тошковски, за министер кој ќе раководи со Министерството за внатрешни работи, Игор Филков, за министер кој ќе раководи со Министерството за правда, Иван Стоиљковиќ, за министер кој ќе раководи со Министерството за односи меѓу заедниците, Тимчо Муцунски, за министер кој ќе раководи со Министерството за надворешни работи и надворешна трговија, Орхан Муртезани, за министер кој ќе раководи со Министерството за европски прашања, Гордана Димитриеска Кочоска, за министер кој ќе раководи со Министерството за финансии, Бесар Дурмиши, за министер кој ќе раководи со Министерството за економија и труд, Сања Божиновска, за министер кој ќе раководи со Министерството за енергетика, рударство и минерални суровини, Цветан Трипуновски за министер кој ќе раководи со Министерството за земјоделство, шумарство и водостопанство, Арбен Таравари, за министер кој ќе раководи со Министерството за здравство, Весна Јаневска, за министер кој ќе раководи со Министерството за образование и наука, Фатмир Лимани, за министер кој ќе раководи со Министерството за социјална политика, демографија и млади, Златко Перински, за министер кој ќе раководи со Министерството за локална самоуправа, Зоран Љутков, за министер кој ќе раководи со Министерството за култура и туризам, Стефан Андоновски, за министер кој ќе раководи со Министерството за информатичко општество и дигитална трансформација, Горан Минчев, за министер кој ќе раководи со Министерството за јавна администрација, Александар Николовски, за министер кој ќе раководи со Министерството за транспорт и врски, Изет Меџити, за министер кој ќе раководи со Министерството за животна средина и просторно планирање, Борко Ристовски, за министер кој ќе раководи со Министерството за спорт. Три министри без ресор се: Љупчо Димовски, Шабан Салиу и Арбен Фетаи. Го молам претседателот на Владата и министрите да дадат свечена изјава. Ве повикувам да станеме. Ве молам поделете ги изјавите. Го молам претседателот и членовите на Владата да го повторуваат по мене текстот на свечената изјава. Секој ја чита својата сопствена функција. Функцијата ќе ја вршам совесно и одговорно и ќе го почитувам Уставот и законите на Република Северна Македонија. Благодарам. Го молам претседателот и членовите на Владата да ги потпишат свечените изјави. Дозволете ми од името на сите пратеници да им го честитам изборот на претседателот на Владата и на министрите и да им посакам успешна работа во извршување на задачите кои ги очекуваат во наредниот период и успешна соработка во Собранието на Република Северна Македонија. Констатирам дека со изборот на Владата на Република Северна Македонија, на членовите на Владата од претходниот состав кои не се избрани, им престанува функцијата. Согласно член 89 став 2 од уставот на Република Северна Македонија, член 8 став 1 и член 152 став 1 алинеја 3 од Изборниот законик, констатирам дека со изборот на проф. д-р Христијан Мицкоски за претседател на Владата на Република Северна Македонија и на Владо Мисајловски, Иван Стоилковиќ, Гордана Димитриеска Кочоска, Фатмир Лимани, Александар Николовски, Изет Меџити и Љупчо Димовски за министри во Владата им престанува мандатот како пратеници во Собранието на Република Северна Македонија. Бидејќи пратениците Христијан Мицкоски, Владо Мисајловски, Иван Стоилковиќ, Гордана Димитриеска Кочоска, Фатмир Лимани, Александар Николоски, Изет Меџити и Љупчо Димовски беа избрани од листи на кандидати за пратеници, потребно е Државната изборна комисија да го извести Собранието за кандидатите од листите накои треба да им се верифицира мандатот за пратеник, согласно член 153 од Изборниот законик. Бидејќи потпретседателот на Собранието, Антонијо Милошоски на Четвртата седница одржана на 14 јуни 2024 година не даде свечена изјава, ве известувам свечената изјава потпретседателот на Собранието ќе ја даде на денешната седница. Го молам потпретседателот на Собранието, да даде свечена изјава. Ве молам да станеме, сите да станеме на нозе. Го молам потпретседателот на Собранието да го повторува по мене текстот на свечената изјава. Функцијата потпретседател на Собранието на Република Северна Македонија ќе ја вршам совесно и одговорно и ќе го почитуван Уставот и законите на Република Северна Македонија. Го молам потпретседателот на Собранието да ја потпише свечената изјава. Дами и господа пратеници, дозволете во вашето и во мое име на пратеникот Антонијо Милошоски да му го честитам изборот за потпретседател на Собранието на Република Северна Македонија и да му посакам успех во работата. Дами и господа пратеници, ве повикувам во Свечената сала да им го честитаме изборот на претседателот и членовите на Владата на Република Северна Македонија. Бидејќи дневниот ред е исцрпен, констатирам дека Седмата седница на Собранието на Република Северна Македонија е завршена. Благодарам.", "source_page": 61, "end_page": 63}
