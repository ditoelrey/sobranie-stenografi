{"speaker": "Африм Гаши", "raw_text": "Дами и господа пратеници, ја отворам Тринаесеттата седница на Собранието на Република Северна Македонија. Пратениците: Жаклина Пешевска, Бети Стаменкоска Трајковска, Али Ахмети, Зиадин Села, Мендух Тачи, Арбана Пашоли, Илир Демири, Бисера Костадиновска Стојчевска и Муса Џафери ме известија дека се спречени да присуствуваат на оваа седница. За седницата известени и поканети се, претседателот на Република Северна Македонија, претседателот на Владата на Република Северна Македонија, членовите на Владата на Република Северна Македонија. Записникот од Десеттата седница на Собранието ви е доставен. Дали има некои забелешки записникот? Нема. Констатирам дека записникот од Десеттата седница на Собранието е усвоен без забелешки. Ве известувам дека господинот Иџет Мемети на 9 август 2024 година поднесе оставка на функцијата член на Советот на Јавни обвинители на Република Северна Македонија. Советот на Јавни Обвинители на Република Северна Македонија на 30 август 2024 година достави допис со кој го известува Собранието на Република Северна Македонија дека Основниот кривичен суд донел пресуда врз основа на предлог спогодбата со кој обвинетиот Иџет Мемети е огласен за виновен. Пресудата на Основниот кривичен суд Скопје на 14 август 2024 година станува правосилна. Врз основа на член 35 став 1 точка 4 од Законот за Советот на Јавни Обвинители на член на Советот му престанува мандатот ако е осуден за правосилна пресуда за кривично дело за безусловна казна затвор од најмалку 6 месеци или на поблага казна за друго кривично дело кое го прави недостоен да ја врши функцијата член на Советот. Врз основа на член 35 став 4 од Законот на Советот на Јавни Обвинители во овој случај мандатот на членот на Советот на Јавни Обвинители престанува со денот на правосилноста односно на 14 август 2024 година. Констатирам дека на Иџет Мемети врз основа на член 35 став 4 од Законот за Советот на Јавни Обвинители му престанува мандатот на член на јавните Обвинители на Република Северна Македонија со денот на правосилноста на пресудата. Владата на Република Северна Македонија предлага по скратена постапка да се донесе Законот за изменување на Законот за железничкиот систем. Предлог на законот ви е доставен. Го молам предлагачот на Владата да ја образложи оправданоста Предлог на законот да се донесе по скратена постапка. Збор има заменик министерот госпоѓа Калтрина Зеколи Шаќири, повелете.", "source_page": 1}
{"speaker": "Калтрина Зеколи Шаќири", "raw_text": "Почитуван претседател. Почитувани пратеници, денеска го имаме предлог на Законот за изменување на Законот за железничкиот систем. Исто така, се предлага дека членовите 1, 5 и 6 да се измени името на транспорт и врски во Министерството за транспорт во согласност со одредбите на законот на Законот за организација на државната администрација. Со член 2 се предлага во член 26, ставовите 6 и 7 кои се однесуваат на годишната програма за финансирање на железничката инфраструктура да се изменат со тоа во исто да се донесе од Владата на Република Северна Македонија. На предлог на управителот на инфраструктурата. Со член 3 од предлогот и член 4 бидејќи лошата финансиска состојба како и драстичното намалување на превоз на стока се предлага бришење на член 65А и 67А од законот. Со членот 7 се предлага преодна одредба која што приватно, домашно или странско правно лице може да врши железнички превоз на патници и стока по пристапување на Република Северна Македонија во Европската Унија. Исто така, се предвидува преодна одредба дека, постапката за издавање на дозволи за вршење, сертификати за сигурност пред овој закон ќе бидат прекинати и дозволите за транспорт за лица и сертификатите за безбедност за вршење на јавен железнички превоз на патниците, нема да важат од влегувањето во сила на овој закон. Со член 8 се определува влегувањето во сила на овој закон. Според член 175 од Деловникот на Собранието предлогот на овој закон е целта да се донесе по скратена постапка бидејќи не станува збор за комплициран закон. Ви благодарам.", "source_page": 1}
{"speaker": "Африм Гаши", "raw_text": "Ви благодарам. Предлогот на Владата по скратена постапка да се донесе Законот за изменување на Законот за железничкиот систем го ставам на гласање. Ве повикувам да гласаме. Вкупно гласаа 67 пратеници, за гласаа 67 пратеници, против нема, воздржани нема. Констатирам дека предлогот на Владата е усвоен. Бидејќи Собранието одлучи законот да се донесе по скратена постапка врз основа на член 176 став 1 од Деловникот на Собранието ги задолжувам Комисијата за транспорт, дигитална трансформација, животна средина и просторно планирање како матично работно тело и Законодавна - правната комисија да расправаат по предлог на законот. За да можам врз основа на член 158 став 2 од Деловникот на Собранието да ги известам пратениците за рокот за поднесување на амандмани за седниците на комисиите. Ги молам претседателите на комисиите да ме известат за датумот за одржување на седниците кога ќе го разгледуваат овој предлог на закон. Владата на Република Северна Македонија предлага по скратена постапка да се донесе Законот за дополнување на Законот за реализација на инфраструктурни проекти за изградба на патна делница Миладиновци - Штип и патна делница Кичево - Охрид. Предлог на законот ви е доставен. Го молам предлагачот на Владата да ја образложи оправданоста на законот да се донесе по скратена постапка. Збор има заменик министерот госпоѓа Калтрина Зеколи Шаќири, повелете.", "source_page": 1, "end_page": 2}
{"speaker": "Калтрина Зеколи Шаќири", "raw_text": "Предлагам во Собранието да се предложи Закон за дополнување на Законот за реализација на инфраструктурни проекти за изградба на патна делница Миладиновци - Штип и патна делница Кичево - Охрид, по скратена постапка. Целта на предлог Законот за дополнување на Законот за реализација на инфраструктурни проекти за Миладиновци - Штип и сегментот Кичево - Охрид е потпишување на анексот број 7, Договор за изградба на автопатот делница Кичево - Охрид. Измените се со техничките карактеристики на асфалтот кој се користи за финализирање на слоевите за завршување на автопатот врз основа на геолошките ситуации во земјата. Ние се прилагодуваме на македонските услови, асфалтот на може да се транспортира повеќе од 100 километри од местото каде што е произведен и треба да се корист локална оператива и да се опфатат и геологијата во тоа место. Во склад со член 175 од Деловникот на Собранието на Република Северна Македонија предлагам законот да се изгласа по скратена постапка бидејќи не се работи сложен и волуменозен закон. Ви благодарам.", "source_page": 2}
{"speaker": "Африм Гаши", "raw_text": "Ви благодарам. Предлогот на Владата по скратена постапка да се донесе Законот за дополнување на Законот за реализација на инфраструктурни проекти за изградба на патна делница Миладиновци - Штип и патна делница Кичево - Охрид го ставам на гласање. Ве повикувам да гласаме. Вкупно гласаа 68 пратеници, за гласаа 68 пратеници, против нема, воздржани нема. Констатирам дека предлогот на Владата е изгласан. Бидејќи Собранието одлучи законот да се донесе по скратена постапка врз основа на член 176 став 1 од Деловникот на Собранието ги задолжувам Комисијата за транспорт, дигитална трансформација, животна средина и просторно планирање како матично работно тело и Законодавна - правната комисија да расправаат по предлог на законот. За да можам врз основа на член 158 став 2 од Деловникот на Собранието да ги известам пратениците за рокот за поднесување на амандмани за седниците на комисиите. Ги молам претседателите на комисиите да ме известат за датумот на одржување на седниците кога ќе го разгледуваат овој предлог на закон. За денешната седница го предлагам следниот дневен ред: 1. Интерпелација за работата на Претседателот на Собранието на Република Северна Македонија - Африм Гаши, поднесена од пратениците Димитар Апасиев, Борислав Крмов, Реџеп Исмаил, Јована Мојсоска, Амар Мециновиќ и Сашко Јанчев. 2. Предлог на одлука за разрешување и именување на претседател и членови на Одборот за доделување на државната награда „8 Септември“. 3. Предлог на одлука за разрешување на членовите на Управниот одбор на Агенцијата за регулирање на железничкиот сектор. 4. Предлог на одлука за разрешување на членовите на Комисијата на Агенцијата за електронски комуникации. 5. Предлог на закон за изменување на Законот за железничкиот систем, по скратена постапка. 6. Предлог на закон за дополнување на Законот за реализација на инфраструктурни проекти за изградба на патна делница Миладиновци - Штип и патна делница Кичево - Охрид, по скратена постапка. Врз основа на член 83 од Деловникот на Собранието дали има некој предлози за изменување и дополнување на предложениот дневен ред. Ги повикувам пратениците кои имаат предлози за измени и дополнување на дневниот ред да се пријават за збор. За збор е пријавен пратеникот Никола Мицевски, повелете.", "source_page": 2}
{"speaker": "Никола Мицевски", "raw_text": "Благодарам претседателе. Владата на Република Македонија на седницата одржана на 20 август 2024 година го разгледа Предлогот на Комисијата за разгледување на пријави за кандидати на објавениот оглас за член на Регулаторна комисија за енергетика на водни услуги и услуги за управување со комунален отпад. Изборот од страна на Владата е направен, материјалот е доставен, па од таа причина предлагам денешниот дневен ред се дополни со точка – Предлог за именување на член на Регулаторна комисија за енергетика и водни услуги и услуги на управување со комунален отпад. Благодарам.", "source_page": 2, "end_page": 3}
{"speaker": "Африм Гаши", "raw_text": "Благодарам. Предлогот на пратеникот Никола Мицевски го ставам на гласање. Ве молам, да гласаме. Вкупно гласаа 74 пратеници, 69 гласаа за, 5 против, воздржани нема. Констатирам дека Предлогот на пратеникот Никола Мицевски е прифатен. Предложениот дневен ред, дополнет, го ставам на гласање. Ве повикувам да гласаме. Вкупно гласаа 89 пратеници, сите 89 гласаа за, нема против и нема воздржани. Констатирам дека Собранието го усвои дневниот ред. Пред да преминеме на расправа по точките од дневниот ред, ве потсетувам дека согласно член 86 од Деловникот на Собранието, пратениците се пријавуваат за збор во рок од една минута по отворањето на претресот. Предлагачот и координаторите на пратеничките групи може да се пријават за збор и во текот на претресот. Листата на пратеници не може да се менува и дополнува во текот на претресот. По исклучок пратениците кои во една минута по отворањето на претресот се спречени да се пријават за збор поради присуство на седниците на работните тела и делегациите на Собранието чии членови се тие, имаат право да се пријават за збор од моментот кога присуствуваат на седницата на Собранието доколку претресот по точката од дневниот ред се уште трае. Едновремено ве известувам дека согласно член 91, став 3 од Деловникот на Собранието, пратеникот кој се пријавил за збор, а не е присутен во салата кога е повикан да говори, го губи правото на збор за претресот за кој се пријавил и не може повторно да се пријави за истиот претрес. Врз основа на член 92 став 1 и 2 од Деловникот на Собранието, пратеник во текот на претресот може да говори само еднаш во траење од 10 минути, известителот на матичното работно тело и на Законодавно правната комисија 10 минути, координаторот на пратеничката група или еден пратеник определен од пратеничката група или од координаторот на пратеничката група и предлагачот може да говорат повеќе пати, но не повеќе од 15 минути вкупно. Претставникот на Владата кога не е предлагач може да говори само еднаш најдолго 15 минути. Преминуваме на точките од дневниот ред. Минуваме на Точка 1 – Интерпелација за работата на претседателот на Собранието на Република Северна Македонија, Африм Гаши, поднесен од пратениците Димитар Апасиев, Борислав Крмов, Реџепи Исмаил, Јована Мојсоска, Амар Мециновиќ и Сашко Јанчев . Интерпелацијата ви е доставена. Ве известувам дека врз основа на член 51 став 1 од Деловникот на Собранието претресот по Интерпелацијата трае еден работен ден до исцрпување на листата на пријавени за збор, а се одлучува најдоцна до 24 часот. Согласно член 50 став 1 од Деловникот на Собранието еден од пратениците што ја поднел Интерпелацијата има право на седницата на Собранието да ја образложи во траење од 20 минути. Има збор пратеникот Димитар Апасиев, повелете.", "source_page": 3}
{"speaker": "Димитар Апасиев", "raw_text": "Почитувани пратеници, почитувана македонска јавност, почитуван претседателе, иако редот на нештата и праксата која налага кога има интерпелација заменикот претседател да ја води седницата, затоа што аргументите ми се насочени против вас и би било во ред да ве гледам, меѓутоа научени сме ние на непринципиелност од оваа власт, така што преминувам веднаш на предметот на дискусија, без да ја докажувам неговата важност, затоа што во меѓувреме ние Интерпелацијата ја темелевме на седум основи, односно на седум точки, вие сторивте уште три – четири скандала, но за оваа свадба на Косово, за пеењето на Шота на Втори август ќе оставиме да зборуваат можеби недокваканиот Мицкоски кој што ја оцени оваа уставна интерпелација како глупава. Глупава, неглупава ние планираме да објавиме во некој правен часопис како што беше она во Колумбија Универзити кога ја објавија за претседателката на Уставен суд, за да учениците т.е. студентите по право учат како не треба. Првата точка која сама по себе е доволна за гласање на оваа Интерпелација е повреда на начелото на секуларност. Многу важна и до сега необработена, затоа што до сега сме немале таква пракса, вие за прв пат без преседан Собранието го направивте центар на антисекуларни активности. Знаејќи го вмровскиот мајмунџилок очекував сега во ваша одбрана и апологија, да речат дека можеби е дојдено времето како демохристијани и вие како приврзаници на таа прорелигиска струја, можеби во Собранието да имаме и една соба за крштевки и за сунети, па така да биде мултикулти ова општество, тотално во ваш стил, десничарски. Првата повреда е на членот 19, претседателе, од Уставот од 91-ва година кој што вели дека Македонската православна црква, како и Исламската верска заедница, Католичката црква, Евангелско-методистичката, Еврејската заедница и другите верски заедници и религиозни групи се одвоени од државата и се еднакви пред законот. Ова одвоени од државата го акцентирам затоа што токму тоа ви го прекршивте. Исто така амандманот 7 кој е практично истиот, ова што го прочитав, од 2001 година, впрочем вие го прекршивте едно важно начело и доктрина на јавното право на секоја цивилизирана држава, а тоа е доктрината на лаичка држава која вели дека религиските чувства се тоа. Чувства, односно тоа се респривата, тоа се длабоко интимни, длабоко лични работи и како што има плурализам на вери во овој, практично и во целиот Балкан, па и во цела Европа, па и од целиот свет ако сакате, освен онаму каде што има државни религии, така има и плурализам на не вери, односно луѓето можат и да не припаѓаат на ниту една вера и затоа ние немаме официјална религија и затоа јас често знам да искоментирам и да испротестирам тоа што тука ги каниме нашите верски поглавици со мантии и со одежди да ни доаѓаат. Тоа е непоимливо во една секуларна држава. Значи доктрината на лаичка држава е погазена. Второто што е погазено е судската пракса на Уставниот суд на Република Македонија. Ако се сеќавате во време на Груевски, кога се обиде да воведе веронаука, тоа беше периодот 2009-2010 година. Уставниот суд за прв пат се произнесе по ова важно уставно начело и го воведе како пињојурис, како едно правно мислење, принципот на републиканска неутралност, односно одвоеност на верските прашања и правото на човекот да не исповеда никаква конфесија и без никакво мешање од државата. Јас ги прибавив овие одлуки, еве како резонира нашиот Уставен суд, практично ова е и извор на нашето право. Вели: Слободата на вероисповеста нужно во себе ги содржи принципите дека секој има слобода, без влијание на никого и без никакво инволвирање на државата, а вие сте репрезент на државата, да го определи своето верско уверување. Да прифати или не прифати одредена вера или да прифати друга вера, да ја промени претходната, воопшто да не прифати никаква вера, да ја исповеда или не ја исповеда својата вера, да учествува или да не учествува во верски обреди. И сега многу битно, државата во тој контекст од своја страна, согласно принципот на одвоеност на верските прашања мора да ја задржи својата неутралност и не смее да се меша во сензитивните религиски прашања, да го поттикнува определувањето за определена вера или за верата воопшто, ниту пак да наметнува верски конформизам или да бара спроведување на верски активности како општество пожелно поведени. Токму тоа вие го направивте. Баравте спроведување на верски активности во највисокиот законодавен дом во државата што е против уставно. Третиот аргументи за повреда на секуларизмот е една битна одлука т.е. пресуда на Европскиот суд за човекови права при Советот на Европа во Стразбур чија што јурисподенција и јудикатура исто така е избор на нашето домашно право, тоа е пресудата Расад против Турција од 2003 година, нешто слично каде што овој Суд, Судот во Стразбур, вели дека религиозниот фундаментализам и наметнувањето догматски вредности е антипот на демократијата, во параграф 71, и е опасност за јавниот поредок во параграф 77. Можеби е од ваша страна невидливо, меѓутоа од наша страна можеме да резонираме дека вие направивте во ова мултиконфесионално општество и верска дискриминација, затоа што присутните во салата Борис Трајковски практично, дефакто, ги принудивте да учествуваат во религиозен ритуал во кој што тие можеби и не сакале да учествуваат. Еве како резонира Судот во Стразбур, вели: Државата мора да биде непристрасен гарант на практикување различни вери и убедувања што претставува еден од основните темели на демократијата за да може да обезбеди мирна коегзистенција и толеранција на луѓето со различно уверување. Заштитата на алаицитетот е суштински принцип од кој што зависи опстанокот на современите цивилизирани демократски и европски општества т.е. лаицитетот го затвора исламот и другите вери исклучиво во сферата на приватната религиозна практика. Никој нема против, вие кои што се чувствувате како христијани да си практикувате обреди, вие кои се чувствувате како муслимани да си практикувате обреди, некој кој што се чувствува како будист да си практикува обреди, меѓутоа, во јавна институција согласно нашиот Устав, согласно судската пракса на Уставниот суд, согласно јурисподенцијата на Стразбур тоа е недопустливо. Понатаму што прекршивте? Се спуштаме едно ниво подолу, го прекршивте последниот Закон за правната положба на црква, верска заедница и религиозна група, кои што како лек специјалис е донесен во 2007 година и кој што стипулира дека религиозен култ се врши исклучиво во верски објект, а такво Собранието не е. Членот 4 и членот 18 велат вака: Богослужба, молитва и други манифестации на верата во верски објект може да организира и да врши верски службеник од црква, верска заедница и религиозна група или со нивна дозвола. Невладините организации се под друг закон и тие не се никакви верски заедници. Религиозниот култ, продолжува законот, се врши во верски објекти како храм, џамија, молитвен дом, синагога, на гробишта или во други простории на црква, верска заедница или религиозна група. Такво Собранието не е. Верското убедување не го ослободува граѓанинот од обврската што како граѓанин ја има спрема Уставот, законите и другите прописи. Оттука и вие како претседател сте обврзани со секуларните закони на државата. И последно и можеби до сега не проблематизирано е тоа што тие припадници на наводно енџио секторот, носеа религиска облека во Собранието, односно хиџап или зар и фереџе, посебно оваа Мерсиха Смаиловиќ која што е мошне контроверзна личност, еве да кажам дека таа беше хушкача против заканите од исламисти на моето лично семејство заедно со нејзиниот сопруг кој е поврзан со тие радикални структури и еве што вели член 1 од Законот за забрана да се носи зар и фереџе од 51-ва година која што согласно Уставниот закон во член 5 е преземен како републички пропис и пропишува дури и кривична одговорност. По сеопшто барање на широките народни маси да се отклони вековниот знак на потчинетост и културна заостанатост на жената муслиманка и да и се обезбеди полна рамноправност и широко учество во општествениот, културниот и стопанскиот живот на земјата, се забранува носењето зар и фереџе и секое покривање на лицето на жените. Оваа Мерсиха Смаиловиќ беше единствената социјалдемократка во светот кој што во времето на Зоран Заев држеше прес конференции со хиџап. Основата на секое левичарско движење и на секое социјалдемократско, социјалистичко, комунистичко, анархистичко, сите од левиот спектар движења, е жената па и феминизмот да биде не забулена, туку одбулена. Оттука затоа и нашите прогресивни власти во времето на Југославија тргнувајќи против оваа културна заостанатост, како што ја наведуваат во законот, тие тоа го пропагираат. Со ова завршувам со правата точка и преостанатата половина од говорот ќе ја посветам на останатите шест точки. Второто е дипломатското правило односно прекршувањето на обезбедувањето на вип личности кои што во месец август, значи за разлика од Талат Џафери кој што беше мастер, он беше мајстор за скандали, вие го надминавте, практично во сто дена направивте рафал од скандали и станавте можеби велемајстор. Ова е познатиот случај кој не би го елаборирал посебно, затоа што јавноста е запозната, со косовската претседателка Вјора Османи која што спротивно, дури и на Виенска конвенција ако сакате, одбила да и го претресат багажот, па вие по спикерска директива сте го пратиле шефот на вашето обезбедување и овој телохранител ваш таму спроведувал шерифска или улична правда и баш ми се убави сега, прекрасни ви се овие аргументи на ДПМНЕ да ги слушаме денеска како ќе ве бранат за репетирањето пиштол на... (Со седницата продолжи за заседава потпретседателот на Собранието, господинот Антонијо Милошоски)", "source_page": 3, "end_page": 5}
{"speaker": "Антонијо Милошоски", "raw_text": "Ако може само да го употребуваме целосното име на политичките партии согласно Деловникот.", "source_page": 5}
{"speaker": "Димитар Апасиев", "raw_text": "По презиме ве викам јас, почитуван заменик претседател. Третото е македонскиот јазик, многу суштествена тема за кои што повеќе ќе зборуваат моите колеги од Левица. Имено, од свечената изјава од Конститутивната седница во мај наваму вие го прекршувате перманентно Деловникот во делот на употреба на македонскиот јазик, затоа што тој не познава давање на заклетва на друг јазик освен на македонскиот. Следно е личното име кое што намерно не го транскрибтирате на македонски јазик, согласно новиот па и стариот Закон, ако сакате, се што е напишано на албански треба да се преведе на македонски, вие името не си го преведувате, си го оставате со латиница, официјално е кириличното писмо службено кај нас, ви се допаѓало тоа или не и третото е кирилското писмо, односно двојазичноста која што е воспостави Талат Џафери и за која што тогаш заедно до ДПМНЕ протестиравме, но сега ДПМНЕ си легнаа на брашното...", "source_page": 5}
{"speaker": "Антонијо Милошоски", "raw_text": "Ако може само, согласно регистарот на политички партии да користиме лични имиња и имињата на политичките партии. Благодарам.", "source_page": 5}
{"speaker": "Димитар Апасиев", "raw_text": "Се извинувам не ме прекинувајте, ве замолувам, јас имам слобода на говор, ниту е навредливо да ви кажам ДПМНЕ, така што ВМРО ДПМНЕ мој избор е како ќе ве ословувам. Значи, Амандманот 5 од Уставот од 2001 година и Законот за употреба на македонскиот јазик, ќе ви цитирам само, вели: На целата територија на Република Македонија и во нејзините меѓународни односи службен јазик е македонскиот и неговото кирилско писмо. Македонскиот јазик не се пишува на латиница, употребата на македонскиот јазик како службен е право и должност на граѓаните на Република Македонија, правилната употреба на македонскиот стандарден јазик и неговото кирилско писмо во законодавната, судската и во извршната власт се стипулирани со императивна законска одредба, односно ние правници тоа го викаме јускогенс. Тоа нема ви се допаѓало вас или не. Тоа е Законот и така треба да се применува, а она што е контроверзно е доставувањето т.е. истиснувањето свесно на македонскиот јазик кое што оди до таму што вие практично како да сме во некаква федерација со повеќе службени јазици, ни го доставувате во две колони. Еве ќе го цитирам членот од Деловникот, вели: пратеник избран или именуван функционер кој зборува јазик различен од македонскиот, а кој го зборуваат најмалку 20% од граѓаните, материјалите навремено ги добива и на неговиот јазик. Тоа значи ние кои не сме во тоа малцинство од 20% не смеете материјалите да ни ги доставувате на друг јазик освен на Македонскиот јазик. Следното е повредата на државните инсигни за кој што никој не се замара, а тоа е Законот за употреба на грбот, знамето и химната пракса кој што ја воведе Зоран Заев заедно со ДУИ и која што остана за време на ваше третинско мнозинство и вели дека на објектот на Собранието се истакнува само исклучиво Македонското знаме затоа што тоа е суверенитетот на државата секое друго знаме значи поделен суверенитет. Од тука знамињата на НАТО, не постои членка на НАТО кој што во пленарна сала има знаме на НАТО исто така и знамето на Европската Унија е одвишок па може да стои како што стојат по другите членки затоа што тоа е тип на некој си конфедерација, но само откако ние ќе станеме полноправни членки на Европската Унија. можеби заедно со вашиот коалиционен партнер бидејќи одите на баци рака на калето да ставите и едно Американско знаме па да се знае кој е стопен во оваа држава дури и на такво симболичко ниво. Петтата точка е инкомпатибилност на функциите кога на Талат Џафери му овозможивте еден месец, два месеца колку да биде и премиер и пратеник. Вашата одбрана беше дека така било тоа не е никаква одбрана ако имало некаква пракса, праксата не е изборно право. Изборно правото се законите, вие прекршивте покрај уставот дури четири закони кој што изрично да не ги цитирам бидејќи се јасни нема што да се толкува, тоа е законот за спречување на корупција и судир на интереси, Законот за Собранието, Законот за пратениците и изборниот законик. Сите наведуваат одредба дека не може да се биде во исто време и премиер и пратеник, а таа дојде си кажа дека ја нема да идам дечки ама ќе ви бидам во исто време. Како бе така, вие што сакате така си толкувате. Се знае како оди процедурата, дури и укажувањето на државната антикорупциска комисија не го зема тоа во предвид. Шестата точка е антинепотизмот кога приватните интереси превагна пред јавните интереси, кога со вашата сопруга ја земавте во непотребната според нас паралелна делегација од 6 лица која ја кошташе државата скоро 18 илјади евра во Вашингтон. Затоа што ни е веќе имавме делегација таму. Јас се обидов да ве оправдам и да не испаднам не аргументирано на говорница, но постои таков закон кои што на сопруга на спикер дава протоколни ингеренции како што постои на пример како првата дама во случај да е маж претседател па неговата сопруга и слично. меѓутоа за спикер такво нешто не постои. Вие го прекршивте начелото на економичност, Законот за спречување, корупција и судир на интереси. И исто така го прекршивте и нашиот етички кодекс односно начело на Буџетска и финансиска дисциплина со што сторивте практично тешка дисциплинска повреда на кодексот за етичко однесување. Еве само ќе ви цитирам колку за на јавноста да и биде по јасно, вели пратеникот во своите постапки, а и вие сте пратеник меѓу другото, се води од јавниот интерес при што не смее да ја користи својата функција за стекнување лична корист или корист на блиски лица. Пратеникот при извршување на функцијата ја почитува Буџетската и финансиска дисциплина со цел правилно управување на јавните средства и нема да преземат дејствија за не наменско трошење на јавните средства. Токму тоа вие го направивте да не останете покусо на Мицковски, кој што не знам зошто не ве поканил во таа делегација вие направивте паралелна државна делегација со вам блиски лица. И последно, но не и помалку важно, е перманентното ваше прекршување на нормалната работа односно на Деловникот кој што е практично Устав за пратениците, перманентно роковите за свикување седници се пробиваат кои што се исто така имеперативни, без да ја образложите причината за итноста. Проформа се координациите понеделнички во 10 едно се договарате на координација, во 12 веќе не важи. Потоа, полноќни сеанси кога, се сеќавате кога со ДУИ се договаравте да го донесете Законот за министерствата овие, кое што бевме, вие го толкувате постојаното заседание, исто тоа како што го правеше Таљат Џафери и мислите дека можете и во 3 часот по полноќ да ги свикувате пратениците. И, хроничниот проблем со паркингот за пратеници, бидејќи ние сме единствените пратеници кои што стаферите се паркираат на паркинг, а ние еве во некој вмровски бизнисмен си заградил тука ќе гради ќе стави генератори, ќе не рокне некој ден, ќе летнеме прекрасно сите во воздух и вие мува не ве лази. Значи има прстени на безбедност во секоја нормална држава околу ваков стратешки објект. Свадбата реков ќе му ја оставиме на неговетниот Мицкоски и ќе завршам со еден цитат, Нарусо вели: Кога државата пропаѓа на преварантите и на политичарите им гарантира неказнивост за множеството нивни престапи. Ќе видиме дали овие пратеници на ДПМНЕ ќе ви овозможат денеска неказнивост и како.", "source_page": 5, "end_page": 6}
{"speaker": "Антонијо Милошоски", "raw_text": "ВМРО ДПМНЕ.", "source_page": 6}
{"speaker": "Димитар Апасиев", "raw_text": "Ви благодарам.", "source_page": 6}
{"speaker": "Антонијо Милошоски", "raw_text": "Благодарам. Согласно член 50 став 2 од Деловникот на Собранието, претседателот на Собранието господинот Африм Гаши има право на седницата на Собранието да даде усмен одговор на поставената интерпелација во траење од 20 минути. Дали претседателот Африм Гаши бара збор? Повелете, имате збор по однос на интерпелацијата.", "source_page": 6}
{"speaker": "Африм Гаши", "raw_text": "Благодарам потпретседател. Почитувани пратеници, почитувани медиуми, драги граѓани. Секој носител на државна функција треба да биде навикнат да даде одговор за своите постапки. Но, секој од нас исто така треба да подготвен и да слуша, да разговара да искажува ставови. Но, демократијата е токму тоа можност да се ислуша спротивставените мислења. На првата седница, на новата седница на дневен ред е интерпелацијата. Секако дека почитувајќи го новиот Деловник ова е новина во Собранието. Затоа како што знаете во минатото речиси сите иницијативи за интерпелации завршува на лавиринти, но некој од нив никогаш не го видоа сонцето. Затоа како претседател на Собранието им се заблагодарувам на пратениците која ја поднесоа ова интерпелација која се однесува на мојата работа за 3 месеци. Само на ваков начин ќе може да се разјаснат сите нејасности, загрижености ако има такви. Бидејќи граѓаните на Република Северна Македонија заслужуваат да имаат точен и транспарентен одговор во секое време. Затоа и решив да не се изјаснам писмено во однос на интерпелацијата туку да се обратам директно овде во оваа сала пред пратениците пред очите на јавноста. Парламентот е место каде што треба да има отчет, а граѓаните се тие кои што го даваат последниот суд. Сакам отворено, искрено да зборувам за сите прашања. Бидејќи сум човек кој што не крие ништо туку сака отворен пристап за сите прашања. И тоа кога сум овдека сакам јавно да го поставам ова прашање. Зошто оваа интерпелација, кому служи тоа за каква цел. Јас сум сигурен дека одговорите на овие прашања ја даваат суштината на оваа интерпелација. Односно мотивите на овие кој што стојат поради неа идеологијата, политичката рамка и нивната визија за нашата заедничка иднина. Левица е партија која што идеолошки со својот социјален аспект треба да обединува да го храни народот со идејата на еднаквост. Така е теоретски, но за жал во реалноста е таа партија која што многу често профилира екстремно десно со своите ставови. Да не зборувам таквите идеолошки движења носеа мрачни слики и сеќавања. За идеологија во теорија и сосема друго во пракса е нешто што не ги покажува вистинските мотиви на претставниците на оваа партија. Да се биде гласен, да се биде видлив е сосема легитимно, но да се креираат поделби каде во едно место каде што сите се бориме за еднаквост е лошо за државата. За младината за која што не треба да се во здушува со лажен патриотизам и квази низам. Сите ние зборуваме гласно за Европската Унија, граѓаните зборуваат за соживот. Сите велиме дека сме овде заедно за добро и за лошо. А само оваа пратија зборува против трите кондивателни столбови. Нашата евроатлантска ориентација, нашата посветеност за добро соседските односи и нашата посветеност за меѓуетничка хармонија. Многу е лошо кога игра со картата на национализам за осудување на другиот без да ги слушне сите факти и аргументи. Но, денеска сум овде од оваа говорница да го дадам мојот став. Влогот за иднината на оваа држава каде некој сака поделби по секоја цена, може да биде фатално за сите нас. Затоа ова е инвестиција која треба да се игнорира. Не е потребно длабоко разбирање на политиката за да се види тие што се против нашиот европски пат кој го нарушуваат нашите односи со соседните држави и кој го загрозуваат нашата нетрошна кохезија, тие работат против косењето на нашата држава. Ако сте го читале внимателно текстот на интерпелацијата тој е полн со албанофобија, тој е преполн со исламофобија, тој е полн со не основани обвиненија кој одат во прилог на нивното барање кон сегашниот премиер, не ставете го претседател Албанец или лица ова ќе го поддржи. Ова наликува не само на албанофобија туку е повеќе од тоа. Кој го има тој легитимитет на нашата држава да суди дека еден припадник на една етничка заедница не сме или не може да биде претседател на Собранието само поради неговата етичка припадност. Од каде доаѓа оваа омраза кон Албанците за да се помогне и на политичкиот противник само Албанец да ни биде на таква позиција почитувани колеги пратеници и драги граѓани. Сите на ние во оваа земја треба да престанеме да се бориме поради нашите различности туку напротив тие треба да ги гледаме како големо богатство и да изградиме подобра иднина за нашите деца. И додека ние овдека дискутираме која етничка заедница е подобра што е сосема ступидна расправа дали гледате дека нашите деца одат од оваа држава. иако интерпелацијата навидум изгледа со правни аргументи тоа е чисто политичко мотивирана и не бев сигурен дали треба да дадат против правни аргументи. Подносителите кој треба да сакат да профитираат ситни политички поени, но би сакал да биде јасно за граѓаните дека тие аргументи воопшто не држат. Затоа одиме по ред, во интерпелацијата на Левица како прва причина се наведува победата на секуларизмот во државата. Основа на ваквата забелешка е за настанот кој беше организиран на 12 јули 2024 година во салата Борис Трајковски, за одбележување 11 јули меѓународен ден на сеќавањето на геноцидот во Сребреница. Тој настан беше организиран од не владина организација каде беа поканети здруженија на Бошњаците во нашата земја како и пратеници од кои дел од пратениците присуствува на тој настан. Повторувам, настан организиран од не владина организација со една минута молк за почитување на жртвите во Сребреница. Значи, ова е почитување на секуларизмот, затоа треба да констатирам дека поднесувачите на интерпелација немаат познавање за поимот секуларизам или ги мешаат работите на тенденцијален начин или поради непознавање. За мене како човек беше чест на нашата држава им се приклучи национализираниот свет за одбележување на тој геноцид. Но, наместо фокусот да биде свртен кон осуда на геноцидот како громорозен чин и да не потсетува на овој ден, на соживотот на демократијата и на почитување на човековите права, нешто за кое треба да се ангажираме сите. Фокусот беше свртен кон едно минутното молчење, на тој настан немаше никакви врски, обред немаше, свештеници немаше, никакви јавни искажани молитви. Ако ова ви смета тогаш ви смета тогаш ова е ваш проблем. Вие сепак заборавате дека во член 19 во амандманот 7 од Уставот се гарантира слободата на вероисповеста. Се гарантира слободно и изразување на верата. Кој може да биде над уставот поради неговите социјалистички убедувања. Во врска со втората причина за поднесување на интерпелацијата повредена на дипломатските правила за обезбедување на вип личности, како одговор можам да го дадам истото што го изјасни по случувањата во аеродромот во Скопје. И тогаш изјавив дека моето обезбедување отиде да ја смири ситуацијата во аеродромот меѓу обезбедувањата на претседателката на Косово и аеродромската полиција и мојата заложба и денеска и утре и вчера секогаш е да се смират и да се здружуваат и да работам за сите граѓани а не да правиме раскол. Доста ми е со инциденти. Ароганцијата е знак на слабост. Сепак сите вие треба да знаете дека како претседател на Собранието значи, мојата улога вклучува моите движења со мојот безбедносен тим. Тимот на безбедност што е определен за мене е одговорен за мојата безбедност, оваа чест го вклучува и спроведување безбедносни проверки на локации кои што ги посетуваме или планирам да ги посетам. Затоа каде одам јас премесот треба да се движи претходницата, така тоа е предвидено со закон и ова го почитуваме претседател на Собранието. Како и да е јас сум задоволен што сум реагирал на човечки начин да не реагиравме, можеше да има поголем инцидент само во тој случај јавноста и сите имплицирани страни би ја разбрале нашата реакција. Мојот приоритет беше и ќе продолжи да биде дека овој инцидент нема да придонесе за влошување на односите меѓу нашата земја со Косово. Како што посакувам да немаме таков случај што би ги ставил под прашалник добрите односи со нашите соседи или некоја пријателска земја. За жал, Левица не може да се помири со фактот дека Северна Македонија ја признала не зависноста на Република Косово и солидни добро соседски односи. Таа е единствената партија која јавно се залага за повлекување на признавањето на Косово. Драги господа, јас нема да дозволам албанофобијата и фрустрациите кон Косово да ги решавате преку оцрнување на институцијата претседател на Собранието на Северна Македонија. Во однос на третата причина повреда на употреба на Македонскиот јазик каде се наведува дека на тенденциозен начин не го опишува Македонскиот јазик. Би сакал да истакнам дека мојата работа е во согласност со уставот, Законите и Деловникот на Собранието на Република Северна Македонија. Ако не сте тенденциозни во оваа точка ви предлагам да го прочитате амандманот 5 од Уставот како и член 3, ставовите 1, 2 , 3 и 4 од Деловникот на Собранието на Република Северна Македонија каде што е точно определена темата на јазикот и јас работам врз ова и го почнувам во текот на мојата работа. Кога претседавам со седниците на Собранието го употребувам и македонскиот и албанскиот јазик. Поради тоа во ниту еден случај не може да се каже тенденциозно не го почитувам јазикот. Јас не само што го почитувам македонскиот јазик, но немам никакви фрустрации и ги употребувам двата јазици истовремено. Ако вас ви смета и албанскиот јазик, мене ми е жал. Но, јас ќе го почитувам Уставот и ќе зборувам и на албански јазик и на македонски јазик. Следната причина за интерпелација истакнување на знамето на Република Северна Македонија заедно со знамето на НАТО и со знамето на Европската Унија во салата каде што се одржува седниците. Јас не сум ги ставил тие знамиња, тоа го знае јавноста. Како и да е ова, не е во спротивност со Уставот, ниту со Законот за употреба на грбот, знамето и химната. Република Северна Македонија е полноправна членка на НАТО, а познати се напорите за членство во Европската Унија. Сепак и тука морам да нагласам дека вашата анти НАТО заложба е многу загрижувачка. Сигурно и вие знаете дека апсолутното мнозинство во нашата држава е за членство во НАТО и сите знаеме дека таквото членство ни гарантира мир во регионот и во нашата држава ако и вие имате против тоа. Непочитувањето околу Деловникот околу верификација на мандатите без да должам ви реков дека на Конститутивната седница на 28 мај 2024 година беа верифицирани мандатите на пратениците, додека Собранието одлучи членовите на Владата со верификација на мандатот на пратеници во согласност со член 8 став 1 од Изборниот законик им престануваат функциите во Владата. Заради обезбедување континуитет на работата на Владата, Владата ќе врши само најнеопходните функции до изборот на новата Влада. Всушност Конститутивната седница е подготвена од раководството на минатиот собраниски состав и е во денот претседавач на новиот состав. Како што е предвидено со новиот Деловник, не од мене, но оваа констатација не се случува за прв пат. Имено, записите за минатите собраниски состави укажуваат на ситуациите во мандатите во 19982002 и 2002-2006 и 2006-2008. Во однос на забелешките дека имаше повреда на законските и етичките одредби на антинепотизам седниците ги закажувам врз основа на член 66 и член 74 од Деловникот, но итноста за свикување на седниците во 74 став 2 е образложен на почеток на седницата. Ако се земат во предвид одредбите на членот 75 и 76 од Деловникот може да се констатира дека претседателот нема влијание во скратената постапка. Таму и некои забелешки околу паркингот на Собранието кој исто така не се достојни за оваа говорница. За да изгледа интерпелацијата пообемна можеби требаше да се спомнат и некои јамки кога влегуваме во дворот на Собранието, во државата има други служби и институции кои што се надлежни за просторно планирање за паркинг, за сообраќај итн. На крајот можам да кажам дека овде не станува збор за интерпелација кон Африм Гаши, туку на профил на друг функционер. Ова не е интерпелација на Африм Гаши, но против верската припадност на претседателот на Собранието, оваа не е интерпелација кон пречекорување на овластувањата на претседателот во однос на безбедноста, туку на интерпелација поради добрососедските односи и заложба за повлекување на признавање на Република Косово. Ова не е интерпелација за наводната повреда на Законот за јазиците, туку поради фобијата кон албанскиот јазик и етничката припадност на претседателот. Ова не е интерпелација кон знамето на Европската Унија и НАТО, туку интерпелација кон нашата стратешка ориентација. Почитувани, за мене најважно е да останам со бел образ и чиста душа. Ако го немаме тоа џабе да ја имаме цела слава на светот, а камоли некоја политичка волја која се бара од ова Собрание. Драги пратеници, интерпелацијата е пред вас, ваше е да искористите и да одлучите. Јас ве повикувам ова да го направите според вашето убедување. Ве молам одлучете со вашата свест и совест и да видите и вие и јас ќе ја почитувам вашата одлука која и да е. Тука завршува моето обраќање. Јас нема да дебатирам и нема да реплицирам на никого за доброто одвивање на оваа седница јас ќе се повлечам од салата затоа што со моето присуство или водење на седницата не сакам да влијаам на нејзиниот тек. Секако ќе ја следам седницата внимателно секој говор и секоја реплика. Би сакал без никаков притисок да дискутирате и да одлучите како што мислите дека е најдобро да државата и за сите граѓани. Ви благодарам многу.", "source_page": 6, "end_page": 9}
{"speaker": "Антонијо Милошоски", "raw_text": "Благодарам на обраќањето по однос на поднесената интерпелација. Дозволете колеги пратеници да го прочитам бидејќи може да биде и од ваш интерес за да се подготвите и од интерес за медиумите утврдениот редослед по однос на претресот кој што ќе биде отворен согласно она што беше договорено помеѓу координаторите на политичките партии и групи. Прв за збор ќе биде господинот Миле Талески од Социјалдемократскиот сојуз на Македонија, потоа за збор е господинот Талат Џафери од ДУИ, трет е Бојан Стојаноски од ВМРО ДПМНЕ, четврти е Борислав Крмов од Левица, потоа е Благој Бочварски од СДСМ, потоа е колегата Беким Сали и коалицијата ВЛЕН, потоа е господинот Сали Мурати од коалицијата Европски фронт, Сашко Јанчев од Левица, колегата Павле Арсовски од партијата ЗНАМ, Борче Цветков од СДСМ, госпоѓата Рина Ајдари од коалицијата Европски фронт, Имрлије Салиу Фетаи од ВЛЕН, Реџеп Исмаил од Левица, господинот Садула Дураку од ДУИ, потоа Фериде Хаџуи од коалицијата ВЛЕН, Дијана Тоска од коалицијата Европски фронт, Калтрина Беќири од коалицијата ВЛЕН, Амар Мециновиќ од Левица, господинот Илир Хасани од ДУИ и последен е господинот Халил Снопче од коалицијата ВЛЕН. Тоа се пријавените, извинете. Бидејќи одевме двајца од опозицијата може тогаш бидејќи има уште еден, тогаш може да допишеме до колку нема никој против уште еден претставник на ВЛЕН пред господинот Халил Снопче, значи ќе имаме 21 пријавени говорници според овој утврден редослед. Отворам претрес и согласно утврдениот редослед збор има господинот Миле Талески, повелете.", "source_page": 9}
{"speaker": "Миле Талески", "raw_text": "Почитуван потпретседател на Собранието, почитувани колеги пратеници, почитувана македонска јавност, Сакам на почетокот да истакнам дека пратениците на Социјалдемократскиот сојуз на Македонија ќе гласаат за оваа интерпелација. Имаме обврска пред себеси и пред граѓаните да му застанеме на патот на башибозукот и беззаконието кое од првиот ден го промовираат партиите од власта. Ако имаат барем трошка самопочит, ако сакаат барем малку да си го сочуваат образот оваа интерпелација ќе дојдеше од пратениците на ВМРО ДПМНЕ. Каде е денес Мицкоски повторно да порача никој не е над народот, законот и Уставот, ќе има одговорност, ќе има правда. Нели така самоуверено со полна уста ги уверувавте граѓаните дека ниту еден политичар нема да биде поштеден од политичка одговорност, дека секој кој ќе работи спротивно на правилата и законот ќе одговараат. Еве за само два месеци имаме серија скандали на власта предводена од Мицкоски и ВМРО ДПМНЕ, а одговорност нема за никого. Во позиција секое обраќање и секоја изјава започнуваат со одговорност, сега седнаа во удобни фотелји и веднаш ВМРО ДПМНЕ ја смени плочата. Веднаш функционерите на власта станаа недопирливи. Сите чесни, сите поштени. Знаете на што потсетува тоа, на 2016 година. По се што гледаме се враќа 2016 година и тоа на голема врата. Мицкоски и ВМРО ДПМНЕ во ништо не гледаат одговорност и кај никого од власта. Почитувани колеги пратеници, ајде по ред, прво се случи тежок безбедносен инцидент на аеродромот Скопје на 1 август во 10 часот наутро. Шефот на обезбедувањето на претседателот на Собранието по налог на претседателот на Собранието дошол на аеродромот, нападнал вработен на ТАВ и, внимавајте, нападнал полицаец, го турнал и се заканувал со пиштол. Спротивно од сите правила и прописи како некој каубоец од Дивиот Запад како сцена од вестерн филмови значи шефот на обезбедувањето на претседателот на Собранието се става над законите само затоа што било побарано претседателката на Косово да помине скенер. Е сега зошто ви тврдам дека се враќа 2016 година. затоа што истото како во времето на режимот на Груевски и Мијалков МВР најпрво се обиде да го забошоти целиот случај кој се случил рано сабајлето околу 10 часот. МВР и Тошкоски не ја удостои јавноста со прес конференција за настанот. Си молчеа, збор не зуцнаа. Веста касно вечерта на први август први ја објавија медиумите, па дури потоа вечерта пред полноќ МВР излезе со првична верзија со половична информација за настанот. Со денови сите молчеа, каква одговорност, какви бакрачи. Мицкоски замижа со двете очи. Си замолчи Белиот дворец сите оние кои во минатото требало, не требало секој ден урлаа за некаква одговорност. Сега сите ги снема, занемеа, тотален молк. Дури откако темата се крена во јавноста и почнаа силни реакции Министерството за внатрешни работи под притисок на јавноста беше принудена нешто да направи и да соопшти што се случило. Шефот на обезбедување на претседателот на Собранието доби кривична пријава за загрозување на сигурноста и спречување на службено лице во вршење на службено дејствие. Според пријавата Синали на први август претпладне стигнал со возило со полициска ротација, излегол од автомобилот и од појасот го извадил пиштолот, го репетирал и повторно го вратил во појасот, а на полицискиот службеник од ПС за граничен премин Меѓународен аеродром Скопје кој извршувал работни задачи пред вратата на ВИП салонот му се обратил на висок тон го турнал наназад со двете раце и заканувајќи се го спречил полицискиот службеник како службено лице во извршување на неговите службени дејствија. Се поднесе дисциплинска постапка за шефот на обезбедувањето но и за политичка одговорност и повторно молк, толку. Иако во својот извештај Министерството за внатрешни работи констатираше дека обезбедувањето било незаконски испратено на Аеродромот со што одговорноста директно ја насочи токму кон Гаши кој давал наредба на обезбедувањето. Затоа ви велам дека токму со ова ВМРО ДПМНЕ и Мицкоски требаше да бидат првите кои што ќе побараат одговорност за Гаши после оваа констатација на Министерството за внатрешни работи. Значи Министерството за внатрешни работи, не Социјалдемократскиот сојуз на Македонија, не опозицијата, МВР констатираше дека надвор од своите надлежности претседателот на Собранието ги испратил обезбедувањето на Аеродромот по што следувал инцидентот. И да точно е дека претседателот на Собранието нема надлежност да дава такви наредби, обезбедувањето е под Министерството за внатрешни работи, има началник и пред него одговараат, прекршени се десетина правила. Од тука повеќе од јасно дека политичка одговорност мора да има, особено што во случајот е инволвиран првиот човек на Собранието. Мицкоски имаше шанса да побара политичка одговорност. Сите вие пратениците од ВМРО ДПМНЕ имавте, но ништо од тоа си молчите, човек да се запраша дали сте вие истите тие од периодот пред избори и сега откако сте во Парламентот. Заборавивте на се, си ги погазивте сите ветувања кои што ги дававте пред изборите. Го слушаме вчера премиерот Мицкоски, барањето одговорност била глупост. Каква глупост господине Мицкоски, да не беше трагично ќе беше смешно, а внимавајте во какви апсурди влегува министерот Тошкоски. Наутро во извештај на Министерството за внатрешни работи пишува дека имало незаконска наредба од Гаши, а вечерта Тошкоски го брани дека немало основ за одговорност. Ете колку малку требаше за целата јавност да се увери дека Мицкоски и ВМРО ДПМНЕ со нив нема правда, нема одговорност, повторно високите функционери ќе бидат заштитени како бели мечки. Јас ве уверувам дека додека сте на власт висок функционер нема да биде ниту обвинет, ниту притворен. Исто како што функционираше тандемот Груевски Мијалков. Нели секој функционер кога ќе се огреши ќе одговараше, ама ова не беше единствениот скандал. Се случи скандал и по употребата на службени возила на претседателот на Собранието на свадба во Косово. Со службени возила оделе по невеста на Косово. Потоа се случи уште поголем скандал со поминување на границата на Косово на сватовите на Гаши со приватни возила е без никаква контрола. Станува збор за тешка злоупотреба на граничниот премин Блаце и пропуштање на приватни возила и лица без контрола кои патувале во поворка заедно со Гаши и сватовите. Границата за Косово била отворена за службени возила на Гаши, но и за други приватни возила кои исто така биле дел од поворката по невестата. Сите возила на Гаши и на неговото обезбедување и приватните возила биле пропуштени без никаква контрола. Никој не знае што во тие возила поминало, што се носело преку границата. Класична злоупотреба на граничен премин и прекршување на законите и затоа се поставува прашањето дали оваа граница воопшто постои, дали овој граничен премин воопшто постои после сите овие случувања на кои што сме сите сведоци. Под притисок на СДСМ Панче Тошкоски ги потврди сите објавени информации за скандалот со свадбата на поворката на Африм Гаши и ги призна сите пропусти на граничниот премин Блаце. Наместо Тошкоски и ВМРО ДПМНЕ да се охрабрат кога веќе секако беа фатени во скандалот и мораа да го признаат тие се обидоа одговорноста да му ја натоварат на раководителот на смена на граничниот премин Блаце. Овој човек не е тој кој дал наредба да бидат пропуштени сватовите без контрола. На мака е човекот кој одобрил ваков излез од државата, а потоа и влез при враќање на поворката, на мака, кој токму Тошкоски го поставил за началник на Центарот за гранична работи Север. Ова, почитувани колеги и почитувана македонска јавност е партиски договор на ВМРО ДПМНЕ и ВЛЕН и јасно е дека денеска, зошто нема одговорност на началникот на граничниот премин, ниту за Тошкоски кој го поставил, ниту за одговорноста кај претседателот на Собранието. И додека никој не одговора и не носи политичка одговорност ВМРО ДПМНЕ удри по полициските службеници кој работат на граничниот премин Блаце. Единствени казнети се полициските службеници со казни по процент на плата. Ова е тотална срамота. Последните во линијата на команда тие се криви за се. За инцидентот на аеродромот вината кај извршителот удривте по самарот. За одговорноста на границата кај раководителот на смена удривте каде што ви текна само за да го заштитите партискиот дил помеѓу ВМРО ДПМНЕ и ВЛЕН. Какво лицемерие и лажење на граѓаните. Пред избори сите ќе одговараат, по избори пу, пу не важи, никој од власта не одговора. Е тоа е ВМРО ДПМНЕ, почитувани граѓани ќе биде уште полошо. Мицкоски ја враќа неказнивоста на голема врата. Христијан Мицкоски ја пропушти шансата да се одважи и да го смени Гаши. Само така ќе докажеше ќе стои на својот збор за одговорност на политичарите. Еве шанса за пратениците од ВМРО ДПМНЕ. Почитувани колеги бидејќи тоа не го направија до сега еве нека гласаат денеска. Ако не гласаат ниту Мицкоски, ниту ВМРО ДПМНЕ немаат повеќе образ да прозиваат било кого. Социјалдемократскиот сојуз на Македонија нема да стои на страна, бидете сигурни во тоа, нема да ви дозволиме повторно да ја приватизирате државата. Почитувани одговорност ќе има сакале вие или не. Благодарам.", "source_page": 9, "end_page": 11}
{"speaker": "Антонијо Милошоски", "raw_text": "Благодарам. За реплика е пријавена Марија Митева, повелете.", "source_page": 11}
{"speaker": "Марија Митева", "raw_text": "Благодарам. Почитувана македонска јавност, почитуван пратеник Талески, Имам две работи што вака сакам да ви ги кажам после вашиот говор. Првата е дека ви се заблагодарувам што имавте говор затоа што преку вашиот говор јавноста ќе можеше да види каква е тажната реалност со Социјалдемократскиот сојуз, колку ви се тажни и стари тезите и колку немате напредок на ниедно поле и втората работа што сакам да ви ја кажам е толку многу не можете да ја поправите таа расипана плоча што едноставно во говорот, ако добро пребројав, на секоја страница го спомнувате Мицкоски, а вкупно го спомнувате 11 пати. 12, благодарам колега Петрушевски. Пребројте си да видите колку сте опседнати со Христијан Мицкоски и колку не станува збор за ниедна и никаква интерпелација, туку станува збор за гола политика која што сакате да ја предадете на македонската јавност. Споменавте неколку пати што сме ветиле, а што сме оствариле, јас ќе ви набројам. Ветивме дека ќе заминете во опозиција заедно со ДУИ, заминавте. Ветивме дека се што направивте и ја ограбивте Македонија ќе вратиме. 3000 вработени ги оставивте без плата, реализиравме имавме пари да однесат дома нивните семејства леб да јадат. Ветивме повисоки пензии за 5000 денари, остваривме, пензионерите ќе добијат зголемување на пензиите. Ги оставивте луѓето без законска обврска за К-15 остваруваме ќе биде реализирано. Ветивме пари за развој денеска на владина седница се потпишува договорот вреден 500 милиони евра. Замислете после 7 години учениците на први септември имаат учебници. Жал ми е што ова треба да го кажам како некакво достигнување, но тоа успеавте да го направите, да се радуваме на нешто што е остварено согласно закон, а што направивте вие, ја ограбивте државата и се надевам, жалам што вашата колешка Бисера Антоанета Костадинова Стојчева не е тука да ја прашате како се слајмуваат службени картици за куфери, ручеци, хулахопки и плишани мечиња. Засрамете се и мислам дека треба да имате образ пред македонската јавност и ова да не го правите. Благодарам.", "source_page": 11}
{"speaker": "Антонијо Милошоски", "raw_text": "Благодарам. За контра реплика е пријавен пратеникот Миле Талевски, повелете.", "source_page": 11}
{"speaker": "Миле Талевски", "raw_text": "Благодарам потпретседател. Ве боли и пече кога ќе се спомне Мицкоски. Ама да не заборавите една работа, Мицкоски не е претседател на ВМРО ДПМНЕ во опозиција. Мицкоски презел одговорност да биде премиер. А сега колку да сакате вие да му се додворувате или да го зборуваат дека тој е величествениот, очигледно имате катастрофален почеток на партиципирање на власт и тоа се соочуваат во секој сегмент во функционирање на секојдневниот живот на граѓаните. Буквално се што фативте во овие неполни два месеци направивте пепел и пустош. Овде денеска разговараме за интерпелација на претседателот на Собранието. Ако ве боли за вашиот неуспех, тоа си е ваш проблем, но вие излеговте пред граѓаните и им кажавте дека, прва одлука ќе ви биде вас, кога ќе дојдете на власт, дека Северна нема повеќе да биде. Ги излажавте граѓаните и за платите, ги излажавте граѓаните и за пензиите. Тотален крах имате. Катастрофален почеток на партиципирање на власт и тоа ве боли. Ќе ве боли многу допрва. Благодарам.", "source_page": 11}
{"speaker": "Антонијо Милошоски", "raw_text": "Благодарам. За реплика е пријавен колегата Бране Петрушевски, повелете.", "source_page": 11}
{"speaker": "Бране Петрушевски", "raw_text": "Благодарам. Почитувани колеги, почитувана јавност, добро е вака и на отворена сцена да ја видиме коалицијата помеѓу СДСМ, Певица и ќе видиме уште малку дали и ДУИ ќе се приклучи кон оваа коалиција. Колега Талевски, спомнавте башибозук...", "source_page": 11}
{"speaker": "Антонијо Милошоски", "raw_text": "Ве молам само, имињата на политичките партии да бидат коректно кажани.", "source_page": 11}
{"speaker": "Бране Петрушевски", "raw_text": "Благодарам потпретседател, меѓутоа во неколку наврати Апасиев рече дека тоа било негово право како ќе ги именува партиите и ја ословуваше мојата партија со ДПМНЕ. Согласно неговото укажување, јас политичката партија на која што тој е претседател, ќе ја ословувам со името Певица, затоа што и вака ми личат пред македонската јавност на луѓе кои што се задолжени само да ја забавуваат. Колега Талевски, спомнавте башибозук и самоволие. Интересно да го слушнеме тоа од пратеник на СДСМ кој што е веќе втор мандат во овој Парламент и бил пратеник во претходниот мандат, кога се изнагледавме што е башибозук и самоволие, кога за прв пат во нашата плурална историја видовме како претседател на Собрание, буквално ги пцуе вработените во Собранието, а одговор од неговата политичка партија и од него беше, Талат Џафери е најдобриот претседател на Собранието. И тоа го повторуваа како расипана лента сите до еден пратеници на СДСМ. Колега Талевски, зарем не е башибозук и самоволие, министри од вашата Влада да трошат државни пари преку службени картички за купување на разноразни подароци, мечиња, хулахопки, куфери, нормално сите брендирани. Зарем не е башибозук и самоволие да се плаќаат илјадници евра за една ноќ во апартмани луксузни во европските метрополи. Зарем не е башибозук и самоволие да се плаќаат авионски карти, а да не се оди на тоа патување. Смешно е и глупо е да поддржите една ваква интерпелација, притоа не спомнувајќи го господинот Африм Гаши ниту еднаш во вашиот говор, колега Талевски, а ВМРО ДПМНЕ, Мицкоски и Панче Тошковски не ги извадивте од вашата уста. Тоа е само доказ дека ова што го правите е безизлезност. Ова што го правите е од немајкаде и се обидувате со некаков глуп популизам да дојдете до некаков ситен политички поен во политичка партија која што е буквално пред распаѓање, во политичка партија во која што пратениците помеѓу себе еден со еден не разговараат, се групираат на различни групации и не си ги почитуваат партиските одлуки. Така што, да, смешна и глупа е оваа интерпелација на Певица, поддржана од политичката партија...", "source_page": 11, "end_page": 12}
{"speaker": "Антонијо Милошоски", "raw_text": "Ќе ве молам, до сите пратеници апелирам, да се користат имињата според Регистарот на политички партии така како што се заведени. За процедурално, господин Крмов, повелете.", "source_page": 12}
{"speaker": "Борислав Крмов", "raw_text": "Благодарам. Потпретседател, вие како претседавач сте должни да се грижите за редот на оваа седница. И ве молам воведете воедначена пракса. Значи, или имаме право на слободно изразување како што ни гарантира Уставот, или тука ќе инсистираме на некои целосни имиња. Значи, вие колегата Бране не го прекинавте, т.е. само еднаш го прекинавте, он три, четири пати кажа. Значи, покажувате пристрасност спрема политичката партија, значи ВМРО ДПМНЕ и дополнително, дополнително ДМНЕ е дел од вашето име. Не сум го ставил јас.", "source_page": 12}
{"speaker": "Антонијо Милошоски", "raw_text": "Ве молам, ако може само во процедуралното користете го целосното име. Благодарам.", "source_page": 12}
{"speaker": "Борислав Крмов", "raw_text": "Ако колегата Бране, рече Крмов на говорница, дали треба да го поправите, па да рече Борислав Крмов.", "source_page": 12}
{"speaker": "Антонијо Милошоски", "raw_text": "Во секој случај мислам дека штом има забелешки, сигурно има некое...", "source_page": 12}
{"speaker": "Борислав Крмов", "raw_text": "Прекрстување на името Левица е апсолутна навреда. Додека нашето апсолутно не е навреда. Значи, дајте решете се што ќе правите. Ќе го почитувате Уставот, ќе даде слобода на изразување, или само ќе ги прекинувате пратениците на Левица, а на пратениците на ВМРО ДПМНЕ ќе им дозволите што сакаат да прават. Благодарам.", "source_page": 12}
{"speaker": "Антонијо Милошоски", "raw_text": "Повторно ќе кажам. Кон сите апелирав и ќе го повторам апелот. Да се користат имињата на политичките партии согласно нивната регистрација. За контра реплика се јави пратеникот Миле Талевски, повелете.", "source_page": 12}
{"speaker": "Миле Талевски", "raw_text": "Колега Петрушевски, принципиелно имав одлучено да не ви реплицирам вас, ниту во претходниот ниту во овој мандат, со оглед на тоа дека вие сте единствен пратеник кој што нападна овде во Собранието жена, пратеничка, колешка. Вие сте тотален срам за пратеник овде во Собранието и вие немате образ тука да зборувате, да држите некаков морален однос во делот на односот меѓу пратениците. Колега, излезете од матрицата и со умот дека сте опозиција. Вие сте власт. Практицирате власт. Секојдневно ги користите ресурсите и полугите на власт. Она кое што го гледаме ние на самиот почеток на вашето практицирање на власт, на голема врата ја вративте 2016 година и не сте ниту милиметар променети од таа Груевистичка матрица која што ја имавте 11 години. Очигледно во истиот тим сте. Затоа, освестете се, реформирајте се, сфатете вие дека сте тука власт, а не опозиција. Срамота.", "source_page": 12}
{"speaker": "Антонијо Милошоски", "raw_text": "Благодарам. Последен за реплика на говорот на колегата Талевски, е колегата Халил Снопче, повелете.", "source_page": 12}
{"speaker": "Халил Снопче", "raw_text": "Благодарам потпретседател. Значи, изненаден сум со говорот на претходниот колега, господинот Талевски, кој што со овие аргументи што ги користеше тој во говорот, покажува дека СДСМ нема никаква политички конзистенција. Зошто велам дека нема никаква политичка конзистенција? Заради тоа што СДСМ се изјаснуваше секогаш дека е политичка партија без никакви предрасуди, дека е политичка партија која што се залага за општество за сите, меѓутоа, говорот беше поостар и од говорот на господинот Апасиев. Значи, дали е ова на повидок една ултралевичарска коалиција во нашата опозиција, ќе видиме. Меѓутоа, покажа дека нема никаква разлика со ставовите на господинот Апасиев и ставовите на Левица, кои што се де јуре подносител на интерпелацијата и СДСМ значи, стои на исто место, дека немаат конзистенција, нормално, објаснува и фактот дека тие така не дејствувале во минатото. Ние сме имале закани во ова Собрание, до службите на Собранието, до вработените, кои што никогаш не им паднало напамет да покренат таква интерпелација. Тоа е факт. Знаете како ми личи. Значи, овој говор на господинот Талевски, значи ми личи за еден обид за наоѓање на црната мачка во една темна просторија, а мачката не е тука. Нормално, нема да ја најдеш мачката во темна просторија. Значи, таков обид, значи да изнесуваме некои аргументи и ставови кои што фактички не се вистинити. И нема друга теза. Значи, сака да истакне една светлина во една темница, како тие инсекти што светат. Хоризонтот е темница и мислат со точки светлина ќе го засветлат хоризонтот. Нема шанси. Ќе светнете по една точка, ќе исчезне инсектот и хоризонтот ќе остане во темница. На овој начин, со овие аргументи, со овие тези нема да постигнете ништо, да знаете. Значи, уште еднаш напомнувам, дали е на повидок една ултралевичарска коалиција во нашата земја, значи, нормално и нападите кон претседателот на Собранието, Гаши, знаеме од кои служби, да не речам служби, од кои медии, од кои места се покренати. Тоа знаеме сите. Фактички вие сте иницијатори на тие вести. Значи, кога велам вести, спектакуларни вести да се покрене тензија, да се изјасниме со популистички речник тука, со популистичка семантика, да не речам националистичка семантика и така натаму. Значи, навистина сум изненаден, меѓутоа во темница со точка светлина или наоѓање на црна мачка во темна соба каде што не постои, тоа не може да постигнете. Не е возможно, со овој речник, со овие тези не е возможно да се постигне таа цел. Благодарам.", "source_page": 12, "end_page": 13}
{"speaker": "Антонијо Милошоски", "raw_text": "Благодарам. За контра реплика, колегата Миле Талевски, повелете.", "source_page": 13}
{"speaker": "Миле Талевски", "raw_text": "Благодарам. Почитуван колега Снопче, двајцата сме пратеници во втор мандат. Еве јас да ви кажам искрено околу конзистентноста. Јас не знам дали сте вие власт или опозиција, затоа што во претходниот мандат шест месеци бевте, шест месеци не бевте на власт. Сега гледаме дека сте на власт, па критикувате власт, во конфликт сте со вашиот коалиционен партнер, по шест месеци кој знае што може друго да се случи. Колега Снопче, околу конзистентноста за ставовите и кој како практицира власт, ние долго време веќе сме пратеници овде, знаеме како сте однесувале вие како политичка партија. Еве јас како пратеник во втор мандат, не знам ни во која политичка партија сте сега, како практицирате, дали сте опозиција, дали сте власт, со оглед на тоа дека гледаме како со вашиот коалиционен партнер ЗНАМ секојдневно се препукувате, или така ВМРО ДПМНЕ ви има наредено да се препукувате за да добивате поени едни кај едните, другите кај другите. Толку од конзистентноста. Благодарам.", "source_page": 13}
{"speaker": "Антонијо Милошоски", "raw_text": "Благодарам. Следен за збор, колегата Талат Џафери, повелете.", "source_page": 13}
{"speaker": "Талат Џафери", "raw_text": "Благодарам потпретседател. Секако дека се јавив за збор и уште на почеток сакам да кажам дека и лично, и парламентарната група на Европскиот фронт нема да ја поддржи интерпелацијата поради фактот дека констатиравме и мислиме дека мотивацијата за оваа интерпелација не се однесува со работата на претседателот и која што е поднесена, но се однесува на етничката припадност и јасните ставови на Левица во континуитет и во Републиката, и во Собранието кореспондираат со тоа што е констатирано. Секако дека ги имаме нашите забелешки околу работата, на досегашната работа на претседателот на Собранието. Во континуитет не се почитуваат процедурите за работата од Деловникот, за работата на Собранието. Од 12 закажани седници од страна на претседателот, 10 седници се во спротивност со Деловникот, со исклучок на Шестата седница каде што имавме комеморативна седница за поранешниот претседател, која што беше закажана. Иако негова надлежност, скратената постапка е надлежност на Собранието, дневниот ред од 51 закон разгледуван досега, 32 предлог закони се по скратена постапка, 19 се во редовна постапка. Над 60% од проекциите се по скратена постапка, каде што се попречува транспарентноста кон јавноста, се попречува добрата дебата за законите и ова е продолжување од претходните процедури, кое што е забелешка од Европската Унија и основата на новиот Деловник, кој што беше донесен со процедурата Жан Моне, и беше поради фактот да се спречи и да има промени овдека во скратената постапка. Кога сме овдека, на начин кој што е надвор од Деловникот, се симнува од дневниот ред, точка од дневниот ред што е за жал на следната седница, е ставена на дневен ред во спротивност со Законот, во спротивност со Деловникот, Предлог на законот за забавните игри и игрите на среќа, и фактички беше прекината процедурата. И без да се иницира, претседателот го зема за право ова и ако одиме до крај, бидејќи беше прекината оваа процедура во редовна процедура. Тоа што се однесува до скандалите, не политичката одговорност колку што е морална одговорност на самиот претседател на Собранието, скандалот на Аеродромот, скандалот на границата и скандалите кои што не се спомнуваат јавно на претседателот на Собранието кои што се случуваат со историските движења. Значи, има скандал над скандал, но како што рече и самиот претседател на Собранието, подобро е граѓанинот да одлучува и мислам дека на граѓаните ова им е јасно. Но да се вратам на двата претходни скандали. Претседателот на Собранието, освен правата кои што ги има околу неговата безбедност, според Законот за безбедност, има ексклузивно право да го користи обезбедувањето за неговата безбедност. На ниту еден начин не може да им нареди на неговото обезбедување да оди на некое друго место. Овдека моралната одговорност е поради тоа дека неговиот шеф, почитувајќи ја наредбата на претседателот на Собранието се вклучува и станува дел на кривично дело и одговара и дисциплински и на кривичен аспект, но изворот на ова е наредбата на претседателот на Собранието кој што го носи неговото обезбедување на несоодветно место. Излегување и влегување на граничниот појас се норми, меѓународни норми опишани со конвенции и процедури како тие се спроведуваат. Не е проблем правото на претседателот на Собранието да ја мине границата на формата која што ја поминал, но проблем е злоупотреба на претседателот на Собранието и неговото присуство за други прашања на границата и моралната одговорност е тоа кој овдека ќе биде казнет, тој што примил наредба. Сигурно тој полицаец е последниот кој што нема политичка сила за да се брани. Неподготвеноста за земање одговорност, најмалку морална покажува и самиот факт дека лицето за кое е поднесена интерпелацијата, наместо да биде присутен во салата и на директен начин да се соочува со фактите и аргументите кои што ќе бидат изнесени овдека, и за прв пат се случува во ова Собрание, избраното лице за кое што е поднесена интерпелацијата го напушта местото каде што се дебатира. И ова покажува не земање одговорност, морална одговорност за овие прашања. Работата на Собранието се врши со не соодветен акт и не легитимен како Деловник и продолжува работата на Собранието со брошури од парламентарниот институт. Бидејќи актот треба да биде верифициран за точноста на содржината и тоа што е донесено во Собранието со верификација, официјалната верификација на тие што биле присутни и кои што гласале и процедурата била во согласност со Деловникот кога е донесен актот врз кој што работи Собранието. Верувам дека овие се упатства каде што претседателот на Собранието треба да се поправи, да се поправи себе си. На дневниот ред се додава точка на избор на член на Регулаторна комисија за енергетика и водни услуги, материјали нема. Актуелно пред да излезам тука материјалот не беше донесен за соодветната точка. Во Деловникот се вели дека да може да се дополни точка од дневен ред ако има соодветен материјал за предлогот кој што го имаме. Се уште нема материјали за предлогот кого ќе избираме ние. За кого ќе дискутираме. Значи, е процедурално непочитување. Што побрзо ќе го разбере претседателот на Собранието полесно ќе му биде да работи во иднина. Јас сум свесен дека не е проблем. Јас ви реков. Ова не го поддржуваме ние и свесен сум дека гласовите против оваа интерпелација се обезбедени. Но, или треба да биде претседател на Собранието или да не биде џабе само за помирно место. Затоа сугерирам дека Собранието треба да работи според Деловникот кој што работи и ги има сите елементи официјални во кое се повикува Собранието и Собранието работи врз основа на Уставот, Деловникот и Законот за Собрание каде што е донесен во Собранието е во согласност со Уставот и не е пречка да се повикуваме за оредени работи и во Законот за Собрание. Ви благодарам.", "source_page": 13, "end_page": 14}
{"speaker": "Антонијо Милошоски", "raw_text": "Ви благодарам. За реплика пријавен е господинот Апасиев.", "source_page": 14}
{"speaker": "Димитар Апасиев", "raw_text": "Благодарам потпретседателе. Кога го слушам поранешниот спикер кој што беше мајстор во шверцератот како кука за преседани, му текнува на моите апели кон вас дека преседаните еден ден ќе ви се удрат од глава и тек допрва почитуван Џафери вие ќе се фрустрирате од примената на Деловникот. Ваков каков што го донесовте со кривично дело. Она што ме испровоцира да ви земам реплика е тоа што ако мнозинството од владејачите од лавчиња станаа мачиња, многу ми е симптоматично, па и дури симпатично да ги гледам како ДУИ стануваат сирени. Ставот ви е ниту риба ниту девојка. Знаете што вика народот. Не си ни да ја јадеш, ни си да ја, да не кажам што. Значи, ем сте против Гаши, ама не гласаме ние. Зошто? И, ете го сега круцијалниот ваш аргумент, етничка била интерпелацијата. Не, не, не е етничка. Јас дури верувам длабоко во себе дека вие сте му консултант на Гаши за кршење на Деловникот затоа што, вие сте му должник на Гаши. Бидејќи да не беше Гаши вие сега ќе си земавте апанажа во Форино и ќе си седевте таму и немаше да бидете пратеник затоа што, бевте 2 месеци и премиер и пратеник, благодарение на овој Гаши за кој што вие денеска нема да гласате. Иако сте ко божемски опозиција. Видовме колку сте опозиција кога му обезбедивте двотретинско мнозинство на Мицкоски за да го донесе законот за организација за работа на државна Управа. Она што сака да ви го порачам е дека сега јас и вие ќе се видиме на суд, на Уставен суд во октомври ќе одлучува баш за тоа кривично дело кога не ја ставивте референдумската иницијатива а Левица. А, можеби ќе се видиме и во Стразбур и сакам да ја завршам оваа реплика со еден цитат од Чингл, еден негов роман вика: На сите идет крајот, ебаму круната. Е, тоа му се случи на ДУИ а поточно тоа ви се случи вас сега. Ви благодарам.", "source_page": 14}
{"speaker": "Антонијо Милошоски", "raw_text": "Ви благодарам. За контра реплика е пријавен пратеникот Талат Џафери, повелете.", "source_page": 14}
{"speaker": "Талат Џафери", "raw_text": "За мојата 40 годишна кариера, над 40 години на никој не сум му должен до денес. Должен сум му на моето семејство и членовите на моето семејство кои имале трпение да ме чекаат да работа за овие работи наместо да ме чекаат. Кастро, под два, изгласавме нов Деловник и тој Деловник помина 5 години во дебатата што треба и како треба да се уреди. Во врска со судот. Многу со задоволство ќе се видиме во Уставниот суд бидејќи другите судови си ги изгубил. Еден по друг. Во кривичниот суд, тоа го знаеш многу добро но не сакаш да го кажеш. Не ми е ништо. Ќе се видиме во октомври.", "source_page": 14}
{"speaker": "Антонијо Милошоски", "raw_text": "Ви благодарам. Следен за збор е пратеникот Бојан Стојаноски, повелете.", "source_page": 14}
{"speaker": "Бојан Стојаноски", "raw_text": "Благодарам. Сметам дека е парадоксално за ваква точка прво да се пријават за збор од СДСМ а второ да се пријави Талат Џафери и тука да ни беседат за интерпелација за претседател на Собрание односно да ни кажуваат како некој водејќи во Собранието требало да се однесува или не требало да се однесува. Јавноста со право е чувствителна на овие теми бидејќи во изминатите 7 години однесувањето на функционерите беше одвратно и силеџиско и со право граѓаните размислуваат во насока и се синтетизирани на оваа тема поучени од инерцијата која што ја прикажаа функционерите од претходната владејачка коалиција. Мачно и очајничко беше чувството да се гледа сервилноста на СДСМ кон поголемиот воопшто суштина партнер во владејачката коалиција ДУИ. Секој пат кога тие ќе направеа одреден фаул и нивното бранење безочно јавноста добро се сеќава на истото. И, затоа кажувам дека јавноста со право е чувствителна на ваквите теми. Она кое што може да се потврди како аргумент на ова тврдење е интервјуто на Венко Филипче пред неколку дена во неделникот „Фокус“ каде што и самиот признава дека резултатите на изборите едноставно го намалиле просторот па СДСМ замислете, морало така да се однесува како што се однесуваше кон оние политички насилници кои што во ова Собрание а и со институциите на државата правеа што сакаат. Односно излезе онаа фамозна кованица како до сега. Оваа интерпелација која што нема никаква допирна точка со реалноста и прекршувањето на собраниските процедури. Очајнички и политички производ на новата коалиција која што ја сочинуваат СДСМ, Левица и ДУИ. Јас ќе го кажам ставот на нашата пратеничка група а потоа во понатамошниот дел од мојот говор ќе образложам и зошто сметам дека оваа иницијатива е поднесена како ваква. И, зошто е политички производ на кој што не треба да му се посвети никакво сериозно внимание. ВМРО - ДПМНЕ нема да поддржи оваа иницијатива најмалку од три причини. Првата е, бидејќи нема прекршување во рамките на надлежностите на претседателот на Собранието водејќи ја и управувајќи ја институцијата, Собрание на Република Македонија. Второто, кога ќе ги видите оние 7 причини. Сите сторители на дела кои што одат во насока на непочитување на законите и подзаконските акти. Конкретно во Министерство за внатрешни работи како прв пат до сега се пронајдени и се санкционирани. Има за нив постапка во која што има кој е сторителот. Што направил и како е санкциониран. И, трето, заради тоа што е не сериозно и глупаво. А, зошто. Отворете ја слободно и отидете во точката 7 и под точките В, Г и Д. И, прочитајте почитувана јавност. Таму има за пост полноќни сеанси, напишано замислете има за опортуно кога е дозволено ама зошто носење на закони по скратени постапки и на крај замислете има основ за интерпелација за паркинг. Основ за интерпелација за паркинг. Но, ајде да одиме подробно да не испадне дека некој паушално зборува. Во првата точка. Зошто велам дека нема прекршување во рамките на менаџирањата на институцијата. Оваа јавност памети кога еден претседател на Собранието ги пцуеше вработените. И, знаете како заврши тоа. Не дојдоа СДСМ и ДУИ на таа комисија да направат кворум и затоа тој човек не беше повикан на одговорност. Тогаш Никола Мицевски имаше прес конференција со која што кажа дека етичкиот кодекс е погазен. За да веднаш потоа истиот тој кој што ги пцуеше тие вработени а на кој што овие му одмолчеа повторно се повикуваше на тој етички кодекс на кој што овие од СДСМ не дојдоа да направат кворум. Втората работа. Зошто велам дека сите сторители кои што ги прекршиле законските или под законските акти се санкционирани. Во аеродромот, тој кој што отишол таму да дели правда а не го прашал началникот има кривична пријава а другите двајца се под суспензија. Затоа што, учествувале во дејството. На границата тој што бил сменоводител, кој што бил одговорен за да ги запре и за да ги провери исто така, е санкциониран по колективниот договор во МВР. Панче Тошковски не ги повика и да им даде чин како онаа полицајка која што ја ишлапаа шерифите на ДУИ во Чаир за да ја замолчи. Туку се повикани, најдена е одговорноста и тие се санкционирани. Понатаму, за точката број 1, за паркингот. Јас мислам дека ние разговараме за претседател на Собрание, а не за директор на Јавно претпријатие за паркинзи. Министерот Тошковски, даде ваква изјава: Дека уште еднаш пешки ќе помине низ сите постапки и ги повика двете клучни институции за расчистување на сите можеби 7 основи. Тоа е Јавното обвинителство и Државна комисија за спречување на корупција. Еве јас уште еднаш го повторувам ставот. Нека влезат и пешки, чекор по чекор нека ги проверат сите овие 7 основи кои што вие сте ги дале. Ако има еден, повторувам, ако има еден кој што не е санкциониран сега а тие институции ќе го најдат. Веднаш ќе биде повикан на одговорност и со тоа нема компромис. Понатаму, ајде да се вратиме на суштината, зошто оваа интерпелација е поднесена и кои се политичките мотиви. Прво, таа коалиција СДСМ, Левица и ДУИ сакаат да изградат наратив. Политичко градиво дека е исто како до сега, дека се сите исти, дека повторно во државата ќе има шерифи кои што ќе поминуваат и ќе ги управуваат институциите неказниво. Левица се повеќе функционира како десно крило на ДУИ, па со нејзиното делување како да посакува во државата се уште да постојат политичари како Артан Груби, Бујар Османи, Али Ахмети и т.н. И, знаете каде завршува тоа. Во моментот каде што во градот Скопје треба да се изгласа некоја програма за нивните директори да добијат денар плус, е тогаш веќе ДУИ не се ништо туку се посакуван партнер за функционирање. Овие од СДСМ сакаат да направат впечатрок дека не се само тие кои сервилно само слушале одредени наредби и сервилно го чекале оној деспот од Мала Речица да одлучи дали денеска е ден. Дали денеска е ноќ. Дали ќе се живее или ќе се умира и т.н. и на нив тоа им одговара дека ете не сме само ние туку има и уште некој друг. А, нормално овие од ДУИ да докажат дека тој јаваш, тој криминал, тоа насилство во институциите е ненадминато и дека тие покрај политичка партија треба да бидат организирана криминална група на луѓе која што на тој начин ќе делува. Дозволете да употребам една метафора што е ова интерпелација. Замислете еден базен кој што е полн со кал, и каде што неколкумина меѓу себе се фрлаат со тој кал и се исфлекани до гуша. И, тие имаат интерес заеднички за единствениот кој што не е во тој базен. Да единствениот кој што одбива да се фрла со тој кал, да го исфлекаат за да не бидат единствените кои што покажувајќи се со прст, ќе видат кој е исфлеканиот и кој ја донел државата до ова дереџе. Она кое што е важно и кое што треба да го знаат сите кои што седат во оваа сала и сите кои што се занимаваат со политика дека нема да биде како до сега. А, зошто. Нема повеќе во оваа држава да се дозволува партиски силеџии на чело со претседател на огранок да влегува во контролата на летање и да дели шамари. Тоа нема да се случува. Нема да се случува да се игра и да се толерира фудбал и баскет по ходници и по кабинети. И, да излезе премиерот и да ги брани дека и тој имал дресови додека овие играле фудбалче и баскет обидувајќи се да покажат сила. Нема повеќе да се толерира пеење и играње во кабинетите и во ходниците и славење во Собранието затоа што, некој станал премиер. Се сеќавате на таа одвратна и ружна слика, така. Нема да има телохранители на заменици и министри на МВР каде што делат шамари и тепаат колеги. Нема да има. Не е тука Спасовски и Филипче па и нив да ги потсетам на ова одвратно дејствие кое што се случуваше во државата. Нема повеќе пајак да тепа полицајци на средства бел ден. Тоа веќе нема да го има. Понатаму, нема да има циркузанти, повторувам циркузанти во скапи облеки кои што носат маици со осмица и делат тендери во 4 очи за надзор на компании кои што се замислете, основна дејност производство на долна облека а треба да надгледуваат автопати. Тоа повеќе во оваа држава нема да го има и повеќе нема да има во оваа држава како до сега. Што е основната порака. Дека ВМРО - ДПМНЕ не е должно кон никого. Ние како коалиција, како партија сме должни само на граѓаните кои што не гласале и не е важно, не е важно. Дали некој се вика Африм Гаши, дали е претседател на Собрание, дали се вика Бојан Стојаноски и е пратеник. Дали се вика Никола Мицевски, Дафина Стојаноска, Драган Ковачки, Изет Меџити, Борислав Крмов, Димитар Апасиев, Димитар Ковачевски, Оливер Спасовски, Христијан Мицкоски. Ако се огрешил ќе одговара. Ако направил грешка, ќе одговара. Затоа што, на секој поединец може да му се случи да згреши ама системот не смее да згреши. Системот нема да затаи, е во оваа држава веќе има систем и тој систем ќе функционира и оваа држава ќе има правда за сите. Нема да има како до сега. Благодарам.", "source_page": 14, "end_page": 16}
{"speaker": "Антонијо Милошоски", "raw_text": "Ви благодарам. За реплика се пријавени Амар Мециновиќ и Димитар Апасиев. Колегата Мециновиќ има збор, повелете.", "source_page": 16}
{"speaker": "Амар Мециновиќ", "raw_text": "Ви благодарам потпретседателе. За почеток метафората која ја искористивте за базенот со кал, не ви ја разбрав но ме инспириравте на друга метафора со базен со кал. А, тоа е дека каллива вода најдобро се расчистува кога ќе ја оставиш на мира. Што повеќе ја чепкаш тоа повеќе таа станува каллива и не може да се разбистри. Затоа најдоброто нешто што можеме да направиме е да ве оставиме во ова што го правите, во оваа кал во која тонете заедно со ВРЕДИ и од која немате храброст да се извадите. Оваа изјава ваша, најголем непријател ќе и биде времето, верувајте. Како ќе поминува времето се по обесмислувачки ќе влијае на вашата изјава која всушност само ќе биде предвесник на многу вакви ситуации кои ќе се случуваат во следниот период. А, преку кои вашата победа од 500 илјади гласови, која ја нагласувавте тука многу пати, за кој рејтинг ќе ви го уништува ВРЕДИ и Африм Гаши со одење по свадби и со дивеење на аеродромот во Скопје. Како до сега дали било или не било, јас можам да ви порачам дека апсолутно е како до сега а тоа што е до сега е всушност исто е дека Левица повторно пробува да биде кочница на дивеењето на владејачките партии. Како што беше и во претходниот мандат и во овој мандат сега. За коалицијата со ДУИ и со СДС сакам само да ви кажам дека јас, како советник од град Скопје, можам да ве уверам дека последниот Буџет на град Скопје го изгласаа ВМРО – ДПМНЕ, СДСМ и ДУИ. И, сега што да ви правам кога навистина е така. Што да ви правам кога го гласавте Буџетот за град Скопје заедно, кога ја гласавте завршната сметка за град Скопје заедно. Каде. Каде. Зошто ги гласаат вашите советници, еве советници сега да не ги набројуваме, има советници од град Скопје кои го гласале Буџетот годинава. Значи, не морате ни да се јавувате за да дознаете, еве ги позади вас, прашајте ги. Зошто со ДУИ и СДС го гласаа Буџетот за оваа година за град Скопје. Зошто ја гласаа завршната сметка за град Скопје. Пробувате да ги скриете овие работи како змија нозете. Значи, евидентно е, се е како до сега, Левица и понатаму како кочница на вашето дивеење. Дивеење кое едвај чекавте да почне и затоа што, сте толку гладни за власт не можете да соберете храброст и да се направи евентуални ново мнозинство. Луѓе, не 500 евра, не 500 илјади гласови, милион и пол илјади гласови да имате ВРЕДИ ќе ви ги уништи тие гласови во вакви постапки. Ви благодарам.", "source_page": 16}
{"speaker": "Антонијо Милошоски", "raw_text": "Благодарам. За контра реплика колегата Стојаноски, повелете.", "source_page": 17}
{"speaker": "Бојан Стојаноски", "raw_text": "Лажеш, заради тоа што буџетот не бил изгласан со гласови на ВМРО ДПМНЕ, со твојот глас и гласовите на овие од ДУИ. Лажеш, уште еднаш ви повторувам. Понатаму, нема да биде како до сега и за многу работи во политиката потребна е храброст. Знаеш каква храброст. Погледни пред тебе. Тука седат ДУИ, името се плашите да им го споменете. Се тресевте, твоите два пратеници кога ќе влезеше тука циркузантот од Чаир кој што се вика Артан Груби. Почекај, да, времето ќе покаже кој бил во право, а кој е, нели, непријател на времето. За неколку недели од сега ќе видиш како тие кои што беа бели мечки на кој што цела држава се плашеше името да им го споменат, како се наоѓаат онаму каде што и заслужуваат. А тоа е кај институциите кои што гарантираат почитување на законот. Благодарам.", "source_page": 17}
{"speaker": "Антонијо Милошоски", "raw_text": "Благодарам. Реплика има пратеникот Димитар Апасиев, повелете.", "source_page": 17}
{"speaker": "Димитар Апасиев", "raw_text": "Почитуван Бојан Стојаноски, ме фаќа, штипјани викаат: жалче ме фаќа кога ве гледам како го браните неодбранливото, кога ве гледам како го браните тоа, ова дивеење на Африм Гаши. Можам да заклучам политички и политолошки гледано, дека демохристијанскиот конзервативизам стана влекач на антимакедонскиот необализам. Ете, накратко политолошката формула на вашето владеење. Вие колешке не не разбирате, со Бојан праам муабет. Значи, ќе почнам ред по ред. Велите нема прекршоци во Собрание. Каде беше исламската молитва, дома кај Гаши или во Собрание. Каде не се почитува македонскиот јазик и ни доставува јазично, дома кај вас или во Собрание. Каде државниве исигни не се почитуваат, дома кај вас, кај мене или во Собрание. Дури и да било така како вие што викате, да не е во Собрание, спикерот не е до 12, спикерот е Значи дигнитетот и угледот на Собранието преку спикерот се перфектира 24/7, не може до 12 додека му е смената, он е спикер, после е Африм Гаши. Напротив, и он сам ви кажа дека не може да мрдне затоа што он е претседател. Баш од тие се што прави и надвор од работно време и те како има основ за интерпелација. Следно што велите, за разлика од претходните, сега сите сторители биле казнети. Прво јас се сомневам дека се казнети. Познати се случаите на владин каварад, јас се сомневам дека и во случајов е така, затоа што ОЈ е под окупација на рамковни кадри, дали од ВЛЕН, дали од ДУИ, значи тие врана на врана очи не вади, значи тој некој си примен тука преку партија, таму обвинителот преку партија ќе му го стави во фиока и вие пред јавноста, Панче ќе ни мавта, еве го казнет е. Тикви со расол е казнет. Прво не верувам дека е казнет, второ дури и да е казнет во нашиот Кривичен законик одговара и оној кој поттикнувал, а самиот Гаши признава дека тој дал директива неговиот ликтор, неговиот телохранител, неговата преторијанска гарда да репетира пиштол на македонски полицаец. Следно, му замерувате на Таљат дека ги пцуел. Е баш тој што ви пцуеше и тие што ги пцуеја ви обезбедија двотретинско мнозинство за да гласате реформа во јавна администрација, односно во министерство. За паркингот и те како е битно. Не го знаете Законот за Собрание дека претседателот одговара за движните и недвижни ствари. Ние сме единствен Парламент во вселената каде што Пафер паркира на паркинг, а вие паркирате на тротоар. И тоа не е за вас, секојдневие. И на крајот, поминало времето на шерифи, не тие сеуште репетираат.", "source_page": 17}
{"speaker": "Антонијо Милошоски", "raw_text": "Контра реплика колегата Стојаноски, повелете.", "source_page": 17}
{"speaker": "Бојан Стојаноски", "raw_text": "Почитуван колега Апасиев, не се работи тука дали јас во нешто верувам или не верувам, или мислам дека е така или онака. Информации од јавен карактер, поднесете едно писмено барање денеска, до каде е процедурата со овие полициски службеници, Министерството ќе ви одговори. Еден има добиено кривична пријава, другивте тројца по колективен договор се казнети. Понатаму, јавно кажав од оваа говорница, ако има и друг сторител кој што не е санкциониран, ако има сиркач или било која информација, слободно, затоа го повикав и Јавниот обвинител, нека констатира материјално, кривично прекршување на било каков акт и тој ќе одговара. Разликата е што порано тие репетирачи на пиштоли тепаа полицајци на сред бел ден, па ги маваше пајак. Претепуваа колеги, а беа обезбедување на заменици министри и нема никаков акт према нив. Еве и уште една загонетка кон јавноста, проверете колку пати Али Ахмети ја има напуштено границата, има отидено во Косово, а колку пати е евидентиран во системот. Тоа е разликата и затоа кажав дека тие луѓе се санкционираат.", "source_page": 17}
{"speaker": "Антонијо Милошоски", "raw_text": "Благодарам. Согласно редоследот пријавен за збор е пратеникот Борислав Крмов, повелете.", "source_page": 17}
{"speaker": "Борислав Крмов", "raw_text": "Благодарам потпретседателе. Јас ќе почнам тука со еден коментар на излагањето на претседателот на Собранието, т.е. со неговиот говор и мене ми е многу интересно како секогаш кога политичките претставници на албанското малцинство во Република Македонија се повикани да не ги кршат Уставот и законите, малтене секојдневно, тоа се толкува како национализам или како албанофобија. Небаре е нивно етничко право да ги кршат Уставот и законите секогаш кога ќе посакаат. Значи да почнеме од почеток. Оваа интерпелација има седум причини или седум повреди со повеќе потточки, повеќе од доволни за една интерпелација, за само три месеци работа, значи уште немаме пратенички прашања добиено, а веќе имаме интерпелација, значи имаме прекршување на Устав, закони и други правни прописи и почнуваме со повреда на секуларноста каде што имавме верски обред во службени простории кога беше меѓународниот ден на сеќавање на геноцидот во Сребреница. Понатаму го имаме, многу, многу, многу сериозниот инцидент на аеродромот, каде што претседателот на Собранието кој што, за жал, не е во оваа сала, рече дека ќе ја следи на телевизија седницата, за жал, не можеме лично да му се обратиме, рече дека го пратил шефот на неговото обезбедување да ја смири ситуацијата, додека овој кога стигнал таму се заканувал, туркал и по сведоци, иако ова не е влезено во извештајот на МВР, извадил пиштол, значи он пробал да ја смири ситуацијата со репетиран пиштол кој што го вперил на вработените во аеродромот. Тоа што вие, претпоставувам со политички притисок го исфрливте од извештајот од МВР е друга работа и тука сакам лично да му се обратам на претседателот на Собранието кој, за жал, пак ќе констатирам дека не е тука, нема што да го чека гласањето од оваа интерпелација, треба веднаш да си поднесе оставка. Ако нему претседателката на Косово му е поблиска, како што често кажува, заради нејзината етничка припадност, не може човек што ја држи втората или на моменти и првата најбитна функција во државата да размислува и да делува етнички, туку само државнички. Гаши не е племенски поглавар. Ако случајно размислува етнички, ако дојде тука да спроведува ко претседател на Собрание етничка политика, нема што да чека може веднаш да си поднесе оставка. Понатаму, имаме повреда на употреба на македонскиот јазик. Значи прво, со заклетвата прво што беше на албански па на македонски. Па понатаму личното име и ден денеска на сите документи му е само на еднојазично, значи на албански, истиснување постепено на македонскиот јазик и двојазичните материјали на кои што ќе се навратам подоцна, кој што тој нашите приговори околу двојазични материјали кои што ги добиваат само пратениците Македонци, тој го оцени како фобија кон албанскиот јазик. Значи таа теза понатаму јас ќе ја разработам и ќе ја побијам. Понатаму, имаме повреда на употреба на државните исигни, веќе имаме непотребни знамиња, неуставни знамиња, имаме дел тука, значи тоа е знамето на НАТО и на ЕУ во пленарна сала и по канцелариите сеуште имаме мали знамиња на туѓа држава и тоа е на Албанија. Понатаму, што друго направи Африм Гаши, му обезбеди на Талат Џафери две функции два - три месеци, колку беше таму и најверојатно и две плати, значи тоа не го знаеме. Понатаму, човекот стигна да го прекрши правилото за антинепотизам, значи ја прошета сопругата на државна сметка до Вашингтон. Понатаму, ги продолжи и надгради лошите практики на Џафери, скоро ништо не важи тоа што го договараме на координација, ад хок седници се закажуваат, ад хок продолжение на седници се закажуваат, значи скратена постапка скоро сите закони, а имаме седници кои што траат до два сабајле, шверцерај на закони по старите практики, итн, итн. И тука само еден краток коментар сакам да дадам на изјавата на премиерот кој што ја оцени оваа и ако добро, одлучно образложена, значи збориме за интерпелација на десет страни, со седум точки, ја обележа како нездрава и глупава и интересно е, тоа го правеа и колегите од ВМРО ДПМНЕ, секогаш кога се работи за иницијатива на Левица, дури и овака дефакто иницијатива на Левица на оваа интерпелација на која што ниту една партија колку што знам се нема приклучено, секогаш прво тука се спомнува СДСМ, што значи и кредитот на Левица у јавноста кога го напаѓа ВМРО ДПМНЕ тие сакаат да го свртат накај СДСМ. Зошто? Затоа што СДСМ е непријателот т.е пријателот кои што тие добро го познаваат и сакаат тој 30-ет годишен пинг-понг од предавање на власта ВМРО ДПМНЕ и СДСМ да продолжи, додека силна Левица не сакаат затоа што е како единствена принципиелна партија тешко на крај се излегува со Левица, додека СДСМ очигледно не и на премиерот репер за добра работа му бил Талат Џафери. Јас само сакам на кратко да кажам, се додека маргинално ако сме подобри од Талат Џафери им е репер за добро работење, ќе имаме проблеми во ова Собрание. Е сега сакам да се навратам на дописите т.е. на материјалите, на двојазичните материјали кои што ги добиваме во ова Собрание. Оваа интерпелација содејствува со изјава од претседателот на Уставниот суд од пред некој ден, за кој што имаше многу остри реакции од партиите на албанското малцинство, кој што кажа дека шверцерски и насилно донесениот Закон за, т.н. Закон за употреба на јазиците, дека произвел повеќе проблеми него што решил, презел многу нејаснотии, дека мора да се доработи или едноставно да се укине, па имавме овде изјави дека наводно тоа е пуч, ќе падне државата, војна ќе има, напад на албанскиот јазик, итн. И сега сакам овој цел против, фактички да го демистифицираме, прво убаво да го објасниме. Значи прво и основно, не се работи за прекршување на ниедно право. Посебно не на пратениците Албанци, затоа што тие добиваат двојазични документи цело време. Тука се работи за наметнување насилно, неуставно и незаконско наметнување на двојазични дописи на пратениците Македонци на кои што не им требаат. И дека се работи за прекршување на Устав и Закон и Деловник најголем доказ е кога ќе видите дека поранешната генерална секретарка сите документи кои што беа испраќани до пратениците Македонци беа еднојазични, само на македонски јазик, сите материјали што ги добиваме од сегашната генерална секретарка исто се само на македонски јазик, дури и претседателот на Собранието, поранешниот претседател на Собранието Јован Митрески кој што беше само некои два-три месеци претседател на Собрание, кога тој дојде како претседател на Собрание ги праќаше дописите само еднојазично. Никој не преговараше, никој од пратениците Албанци или на координација на кои што идеа не преговараа на ова, што значи дека јасно е дека тоа е уставно и законски, што значи сега имаме една парадоксална ситуација да Закон и Устав или примена на Закон и Устав зависи од етничка припадност. Значи се додека е претседател на Собрание Албанец ќе праќа двојазични документи на пратениците Македонци, ако дојде претседател Македонец ќе праќа еднојазично. Значи, не може ние ова, не е ова некое минато време, не знам во римско време затоа што Рим била голема сила, па Римјанин кога ќе отидел во друга држава за него римски закони важеле. Не може персонално да важат закони во оваа држава. Оваа држава е дефинирана како граѓанско општество и мора законите да важат подеднакво за сите. Значи, или има прекршување или нема. Прашањето, јас сум сигурен дека колегите од ВРЕДИ знаат дека тука се работи за прекршување на Уставот и законите, поентата е зошто. Значи тоа е еден политички проект на изедначување на албанскиот јазик на државен јазик и ова кршење на Уставот и законите претходно го правеше ДУИ, што значи сега мораат и тие да парираат, што значи буквално е покажување сила на македонскиот народ. Значи покажувањето сила, кршењето на Уставот и Закон е спакувано како политичка понуда за нивниот електорат. Имено испаѓа дека секоја функција и секоја неуставна и незаконска пракса која што политичар од албанското малцинство ќе ја воведе во ова Собрание, тие го рачунаат како еден вид стекнато право, што значи само фактот што еве некогаш Талат Џафери бил претседател на Собрание, сега секоја партија од албанското малцинство редовно ќе го бара тоа место чим еден Албанец примил мора до крајот на светот, фактички да биде претседател Албанец. Тоа не е граѓанско општество. Е сега, тоа силеџиство што го спроведуваше тогаш ДУИ, а сега ВРЕДИ е со грб, затоа што не може партија со 13, 15, 20 пратеника да ја матка државата. Прво беше грбот од СДСМ, сега е грбот на ВРЕДИ да ги пушта овие дописи е ВМРО ДПМНЕ, а колегата Мицевски, не е тука, јас се надевав дека ќе остане да не слуша, имено колегата Мицевски има повеќе од мене вложено приговори на тие фамозни координации, дека се неуставни, незаконски, неделовнички двојазичните документи на пратениците Македонци, пак потенцирам. До сега магично одеднаш, фактичко тоа да не му смета, што со колеги од албанска националност што имам разговарано овој проблем, ми имаат кажано, нема да ги именувам, дека тоа редовно прекршување и силење преку непочитување на Устав и Закон е заради некои работи што се случувале во минатото и значи ние имаме ситуација каде поради неправди или дури перцепција на некоја неправда од минатото, ние не го исправаме тоа со правда и пропис, туку го исправаме со силеџиство, дефакто со неправда кон македонскиот народ. И Албанецот тука во оваа држава се дефинира, или барем е дефиниран од неговите така наречени политички претставници како се антимакедонство, како антимакедонец. Ние можеме тука убаво да се прашаме, која порака се праќа до нивното гласачко тело со нивните антимакедонски ставови и со такво непочитување на Уставот и законите и тука јасно се гледа дека не само што се засилуваат негативните стереотипи за Албанците во државата, туку се креираат фактички преку нивните политички претставници кои што мислат дека водење на политика е непочитување на Устав и Закон. Значи интеграција не смее да има, комуникација помеѓу Македонците и Албанците не смее да има. Зошто? Зошто тогаш партиите на албанското етнички малцинство ќе ја изгубат смислата на нивното постоење, тие нема да имаат од потреба од фактички да постојат затоа што сега се нели тука се во Собранието да ги решаваат проблемите кои што всушност тие сами ги креираат. Тоа изедначување во дописите на македонскиот и албанскиот јазик не е Уставно и незаконски е всушност, нели, дел од тој проект што го споменав за изедначување на албанскиот јазик како државен јазик. И сега, доаѓаме до прашањето на јазикот како комуникација, како алатка за комуникација, јазикот не е емоција, т.е. не би требало да биде емоција, единствен природно и акцентиран природно распространет јазик на нашата територија е македонскиот јазик. Зошто? Затоа што имате Македонци кои што живеат од Дебар до Делчево, од Скопје до Гевгелија. Што значи во сите краеви на Македонија, македонскиот јазик е природно распространет. Значи не се декрет, не ги донела војска Македонците во Дебар, ако ме разбирате, тука земи колега слободно реплика па ќе се расправаме. Значи, тоа е единствениот природен распространет јазик. Додека албанскиот јазик и ден денес останува регионален. Само во регионите каде што живеат Албанци албанскиот јазик е јазик на разбирање. Во другите региони не е, што значи не може македонскиот јазик и албанскиот јазик да бидат изедначени зошто само македонскиот јазик е лигма франка, македонскиот јазик е јазик на разбирање и со тоа македонскиот јазик е лингва прима како што е во Уставот, значи прв јазик. И мора да остане прв јазик ако ние сакаме да останеме, ако сакаме да имаме внатрешна кохезија во државата, а не да се поделиме во етнички трла како што веќе се делиме или таа поделба е веќе скоро готова, ќе видиме дали е реверзибилна. И тој политички проект кој што се турка за изедначување на еден регионален јазик со јазикот на разбирање на државно ниво колку сакате можете значи да го мачкате со шеќер и во обланди на борба за човекови права да го мотате. Останува само гол сектеционизам. Благодарам.", "source_page": 17, "end_page": 20}
{"speaker": "Антонијо Милошоски", "raw_text": "Благодарам. За реплика е пријавен колегата Ријад Шаќири, повелете.", "source_page": 20}
{"speaker": "Ријад Шаќири", "raw_text": "Колега Крмов, за разлика од тебе јас можам да ти се обратам и на твој мајчин јазик, но ќе користам моето законско право на албански јазик да разговарам. Почитуван господине пот претседател, почитувани присутни, драги граѓани. Јас од првиот ден од оваа говорница се обратив дека од ваша страна има претерано албанофобија. Треба да ви биде јасно дека албанскиот народ внатре во територијата на Република Македонија е одлучувачки и значаен фактор во создавањето во оваа држава. Интерпелацијата која е поднесена од вас повеќе од карактерот на фрустрациите кој што ги имате вие кон албанофобијата и кон нашето верско уверување. Добро е кога ќе се обратите за секуларизам и ќе треба да се свртите од лева страна и од десната страна на објектот и како е секуларизмот овдека е опишан нашите молитви кои што се свети. Ние ќе ги практикуваме каде што е потребата да се практицираат. Овдека беше искажано дека господинот Гаши патува кон Република Косово со службени возила. Добро е да ги видите протоколите кои што гарантираат безбедност за вип лицата и во која форма треба да патуваат. Додека од оваа говорница вашиот лидер беше истакнато дека во Република Косово од страната на Африм Гаши е играна шота. Шота ќе се игра и во Приштина и во Тирана и во Скопје. Додека овој свет ќе постои и последниот Албанец во овој свет. И треба да се свестите дека ние нема да дозволиме оваа претерана албанофобија. Вие имавте можност да се покажувате во времињата 1912 година, Скопје беше ослободена од албанските сили. Вие не испроденсувате за мир на оваа држава. Секој ваш пристап е вистински циркус и ова е претерано демагогија која што нема никаква содржина. Благодарам.", "source_page": 20}
{"speaker": "Антонијо Милошоски", "raw_text": "Контра реплика пратеникот Крмов.", "source_page": 20}
{"speaker": "Борислав Крмов", "raw_text": "Колега јас ќе бидам краток измешавте многу работи, јас на секуларизмот се задржав кратко ако сакавте на претседателот Апасиев да му реплицирате, реплицирајте му нему директно немаше зошто мене. И колку што се сеќавам тој го спомена значи поглаварот на МПЦ значи сите религиозни заедници ги изедначи, значи тука немаше никаква дискриминација нели и самофобија и слично. Не знам ова мене со шота коментарот ме потсети на, имаше еден пратеник на времето мислам дека во првиот мандат што збореше за последниот Албанец, сега последниот вмровец ќе станел врапче и слично, мене во тој контекст ми беше коментарот. И сакам да кажам еве не знам Скопје било ослободено од 912 година. Скопје беше ослободено и 45-та од партизаните, Македонци, Албанци заедно. И никој не негира дека Албанците биле значаен фактор во оваа држава. посебно значи кога заедно се Македонците се бореле во Народно ослободителната борба.", "source_page": 20}
{"speaker": "Антонијо Милошоски", "raw_text": "За реплика е пријавена колешката Мерита Колчи Коџаџику, повелете.", "source_page": 20}
{"speaker": "Мерита Колчи Коџаџику", "raw_text": "Благодарам. Што ме поттикна да се пријавам за реплика колега Крмов. Има многу причини. Но имајќи во предвид времето ќе се задржам само на неколку јас како ветеран во образованието и во неколку децении сум ги поминала во нашата држава работејќи за доброто на сите народи и да гледаме светло на крај на тунелот со вашата иницијатива кој што има расистички цели, ова не враќа назад во времето. Но, ова ние нема да го дозволиме. Во целата кампања вие се плашевте од косоворизација на државата и ова сте го направиле само за поттикнување на омразата меѓу националностите. Со иницијатива го спомнавте инцидентот со Вјоса Османи во скопскиот аеродром. Вие сакате да срушите мостови и во државата и тие сакате сами да ги градите и да одите напред. Интервенцијата на Гаши, ова го спречи да поттикнуваш некој конфликт меѓу верски е тоа обид да направиш или да рашириш тензии непријателски меѓу религиите. Последиците на поттик на таков конфликт може да бидат многу штетни и социјална дестабилизација и непочитување на со животот во едно општество. Вие сакате ова да го направите постојано. Третото прашање каде што би застанала националното албанско знаме да ова што ви пречи знамето да се стави во нашите канцеларии ако сте универзитетски професор треба да ги знаете законите и каде се дозволува поставување на знамињата. Во спротивното го правите само за вашите цели кои што ги имате против Албанците и омразата на вашите сограѓани. И на крај додека ќе дувне ветер ќе ве знамето црвено и црно.", "source_page": 20}
{"speaker": "Антонијо Милошоски", "raw_text": "За контра реплика Борислав Крмов.", "source_page": 20}
{"speaker": "Борислав Крмов", "raw_text": "Колешке јас имам два кратки коментари, а прво околу поттикнувањето на конфликти јас колку што се сеќавам вие поттикнувате од ДУИ значи како партија. И која е таа партија ако не ДУИ која што секој втори ден тука во собранието првите конфликт со војна некогаш директно некогаш индиректно кога нешто не им иде по ќеф. Мислам и сега нели еве наводно или ќе видиме се закануваат дека ќе имало немири востание и слично како се вика нели на есен. Што значи не ние, вие, вие поттикнувате конфликти посебно внатре со тоа што го делите општеството на етнички заедници. Па имаме Македонска, Турска, Албанска, Српска се мора да биде поделено, ништо не смее да биде споено. И само да кажеме некој коментар, дозволите дека сум професор на факултет. Бидејќи разликата ми беше спремна и ја читавте тука, малку е чудно како знаевте што ќе кажам, мислам дека сте ја помешале, оваа реплика беше за Апасиев, а се јавивте на погрешен пратеник. Благодарам.", "source_page": 20, "end_page": 21}
{"speaker": "Антонијо Милошоски", "raw_text": "За реплика е пријавена пратеникот Ељми Азири, повелете.", "source_page": 21}
{"speaker": "Ељми Азири", "raw_text": "Благодарам потпретседателе. Почитувани колеги пратеници сите бевме сведоци дека тоа што го кажа колегата и барањето за интерпелација. Образложението немаат ништо заедничко. Таму пишува нешто друго, но додека овдека се кажа нешто друго. Тоа што беше кажано тука е израз на омраза рацизен и шовинистички. Овдека се беше кажано за Албанците за атрибутите за јазикот за верското уверување и за тенденциите оваа држава да биде еднаква, да се третираат и Албанците на еднаков начин. Но, на лицето на ова лице ова му пречи. Ние сме јас и Европскиот Фронт сме против оваа интерпелација. Не поради вашите мотиви. Вашите се фашистички и националистички. Африм Гаши треба да даде отказ бидејќи не е избран со албанските гласови, но избран од Христијан Мицкоски. Но, почитуван кога станува збор вашата тенденција за албанизација и државата ние ќе бидеме сите заедно. Ова никогаш немојте да го извадите од памет, овој ваш и фашистички тенденции нема да ви поминат. Вие знаете многу добро, вас ви пречеа албанскиот јазик, не од сега од првиот ден кога сте дојдени во Собранието. Да не заборавите дека албанскиот јазик е овдека пред вие да бидете овдека. Албанскиот јазик бил службен пред да бидете вие тука. Вие знаете и во минатото и историјата многу добро ја знаете иднината. Но, не случајно вас ви пречи и знамето на НАТО. Знамето на Европската Унија и албанското знаме. Да не сакате овдека да се стави руското или српското знаме. Тој филм нема да го гледате. Вие зборевте за скандалите, но дали вие се сеќавате кога Фон Дер Лајeн беше на оваа говорница, држеше говор, вие дали знаете како се однесувавте во ова Собрание. како да сте бесни излегувате тука и расфрлувате ливчиња кон Фон Дер Лајн и вие овие сега тие лекции се обидувате да ги продавате на јавноста. Ова нема да помине бидејќи ве знаат сите многу добро и граѓаните и колегите пратеници. Благодарам.", "source_page": 21}
{"speaker": "Антонијо Милошоски", "raw_text": "Контра реплика пратеникот Крмов, повелете.", "source_page": 21}
{"speaker": "Борислав Крмов", "raw_text": "Вака колега, кој се тие изјави на омраза, нема ниедна изјава на омраза и нема да најдете ни од мене ниту од некој друг пратеник на Левица. Значи, тоа што го зборувавте на говорница фактички ја потврдувате мојата теза затоа што паушални се празни зборови само се обидувате да налепите на етикета на секој што ќе се спротивстави и тоа внимавајте на некој што кршел Устав или Закон. Дали е ваше етничко право, да го кршите уставот и Законите кога ќе посакате. Дали е ваше етничко право да не одговарате за кршење на уставот и законите. Можеби е, ако е барем кажете, бидете искрени. И зборуваме на лист за еднаков третман на албанскиот јазик, албанската култура значи ќе видите тоа, тоа беа забелешките и од Венецијанската Комисија не може да постои во една држава било која целосно изедначување меѓу народите. Зошто? Дури да се изедначат Албанците 100% зборам и јазикот со македонскиот се отвора прашање за другите јазици.", "source_page": 21}
{"speaker": "Антонијо Милошоски", "raw_text": "За реплика е пријавена Имерели Салиу Фетаи, повелете.", "source_page": 21}
{"speaker": "Имрлије Салиу Фетаи", "raw_text": "Почитуван потпретседателе на Собранието, почитувани колеги, почитувани колеги од Левицата. Од целата анализа која што ја направена во вашиот текст и се три точки кои конкретно ги погодуваат Албанците и муслиманите. За секое обвинение според мене е не основана, вие сте исалнофоб, албанофоб, против Европа и против НАТО. Но, ако имаме и ако застанеме кај точката за употреба на македонскиот јазик и каде што со ова се гарантираат со Амандманот 5 од Уставот на Република Северна Македонија. Тоа што се однесува на тоа кој е службен јазик и како се употребуваат јазиците во ова Собрание. Ова се гарантира и со Деловникот на Собранието на Република Северна Македонија во член 3 став 2, 3, и 4. Ова што го спомнав од почеток почнувајќи од тоа дека како исламофобија, албанофобија и сте во точката против човековите права. Значи, се може да се најде решение освен на тоа, но вашата албанофобија нема решение. Тоа што се однесува до албанскиот јазик тоа ќе го слушнете додека во ова Собрание има пратеници Албанци. Благодарам.", "source_page": 21}
{"speaker": "Антонијо Милошоски", "raw_text": "Благодарам. Нема контра реплика. За реплика е пријавен пратеникот Беким Ќоку, повелете.", "source_page": 21}
{"speaker": "Беким Ќоку", "raw_text": "Почитуван потпретседател на Собранието, почитувани пратеници. Фактички е еден не добар почеток во оваа сезона со не потребна интерпелација, бидејќи Африм Гаши би бил последниот човек каде што може да му се интерпелација за неговата работа и за не почитување на законите и нормите. Имаме многу случаеви Македонија денеска пати од многу аномалии ако Левица би се погрижила навистина или би имала левистички политики би подигнала интерпелација за главниот обвинител Љубомир Јовевски. Македонија денеска пати од корупција, првата интерпелација би била кон Јовевски како што направи албанската опозиција пред една година. Требаше да има интерпелација од страна на Левица и од другите, против обвинителот на ДУИ кој што беше за организиран криминал господинот Ислам Абази. Кон нив требаше да имаше интерпелација почитувани пратеници. Ако вие како Левица требаше да подигнете интерпелација требаше да подигнете против министерот за финансии кои што ги намали даноците за побогатите. Нели вие ги штитите сиромашните. Дали знаете дека во Македонија живеат околу 450 илјади во прагот на сиромаштијата и околу 100 илјади граѓани живеат со 200 денари на ден. Овдека треба да се подигне интерпелација, вие треба да подигнете интерпелација против работничките права. Вие треба да стигнете интерпелација против тешката состојба против министерот за транспорт, против образование. Требаше да имате повик и значи овдека се повикуваат само ВМРО ДПМНЕ и ЗНАМ. Како Реџаиљ Исамил ќе ја брани оваа интерпелација кога се повикува само еден. Како ќе го брани Амар Мециновиќ кога ова е интерпелација се бара да се брани само од еден етником. Оваа интерпелација се бара да се брани само од еден етникум. Ова прашање не е против законско, но се прави интерпелација очигледно против еден Албанец и ова стана затоа што Африм Гаши е Албанец. Ви благодарам.", "source_page": 21, "end_page": 22}
{"speaker": "Антонијо Милошоски", "raw_text": "Контра реплика пратеникот Крмов, повелете.", "source_page": 22}
{"speaker": "Борислав Крмов", "raw_text": "Колега не ве разбрав убаво нејасно зборувавте. На крај дали инсинуиравте нешто за нашите пратеници кои што не се од македонска националност. Значи за Реџеп Исмаил и за Амар Мециновиќ демек како се потпишале на интерпелација кој што има дел нели за секуларност кој што вие го толкувате како исламофобија. Не го сфатив дали тоа ви беше муабетот и со тоа, ако беше тоа, ако, пак ја потврдувате тезата. Значи не се размислува воопшто во вашиот табор граѓански државно, него се размислува или по етничка припадност или по припадност на вера, дека човек треба политика да води врз база на тоа кој етникум е, или врз база на тоа на која религија припаѓа.", "source_page": 22}
{"speaker": "Антонијо Милошоски", "raw_text": "Благодарам. За реплика колегата Халил Снопче, повелете.", "source_page": 22}
{"speaker": "Халил Снопче", "raw_text": "Благодарам потпретседателе. Значи имав и реплика на Македонски јазик, зошто ја имав реплика на Македонски, за да ме почитувате повеќе. Но овдека ќе зборам на Албански јазик. Морам на Албански јазик затоа што е мое право. Само да знае Крмов дека ова е мое право, не може никој да ме спречи зошто зборувам Албански на оваа говорница. Јас можам да говорам и Македонски, но овде нема зборувам Македонски. Овде употребивте многу опасен речник Апасиев нас не обвини како необалисти и вие сте обвиниле воопшто. Но овој речник што го зборите ова неофашистички е веќе. Господине Крмов, вие на говорница рековте таканаречени пратеници на Албанците. Значи ова е многу опасно. Ова е рефлексија на омраза бидејќи вие кажавте таканаречени пратеници Албанци. Видете аргументите каде што ги спомнувате овде, овдека е многу интересно дека што помалку информации да имате тогаш, што помалку знаење да имате вие изразувате што поголема ароганција. Ова е во пропорција со информациите кои што ги имате и со знаењата господине Крмов вие треба, вас ви треба некоја форма малку да се удрите и да мислите од менталитетот што го имате и да паднат тие овошја што не се добри од таа гранка, бидејќи треба да се промените. Не оди оваа работа вака, значи ова на никого не му одговара. Степенот на интелигенција е на директен начин со способноста за измени. Јас ова не го велам, ова го кажал Алберт Ајнштајн. Вие останувате исти и ќе останете така, продолжете така, вие немате капацитет за промена. Според Ајнштајн вие немате доволно интелигенција. Но, големината на една политичка партија и една личност да влезе вистината, да биде дел од историјата со конкретни дела, не со спектакл. Со спектакл не можете да бидете од историјата да знаете. Благодарам.", "source_page": 22}
{"speaker": "Антонијо Милошоски", "raw_text": "Контра реплика пратеникот Крмов, повелете.", "source_page": 22}
{"speaker": "Борислав Крмов", "raw_text": "Колега, морам да кажам искрено ме разочаравте. Кој е тој речник колега, на ниедна реплика, значи само се лепеа етикети онака паушално фашисти, нацисти, расисти, мислам дека еден период чув. Кој е тој речник, кажете една реченица што содржи албанофобија. Значи што ве боли вас спротивставувањето, прв пат некој што ве прозива, кога го газите Уставот, а претходно никој не ве прозиваше, тоа ве боли, тоа ли е проблемот. Значи треба да ќутиме, така и не реков јас таканаречени Албанци, јас реков таканаречени политички претставници на Албанците. Знаете зошто, затоа што не може да има етнички претставници во Граѓанско општество. значи или имаме Граѓанско општество или сме поделени на етникуми и тоа знаете убаво како ќе заврши, како што беше 2001 година. Благодарам.", "source_page": 22}
{"speaker": "Антонијо Милошоски", "raw_text": "Следен за збор е пратеникот Благој Бочварски од Социјалдемократскиот сојуз на Македонија, повелете.", "source_page": 22}
{"speaker": "Благој Бочварски", "raw_text": "Благодарам. Почитуван потпретседателе, почитувани пратеници, претставници на медиумите. Денес на дневен ред е интерпелацијата на претседателот на Собранието Африм Гаши и од тука ќе истакнам дека СДСМ уште вчера го кажа својот став ги изнесуваме аргументите по однос на тој став кој што го имавме вчера по однос на ова прашање. Веднаш сакам да потенцирам имајќи ги пред себе околностите и политичката слика во изминатите два и пол месеци дека ова не е тоа кое што го очекуваа граѓаните, ова не е тоа кое што го бараа граѓаните, ова не е тоа кое што го ветуваше владејачката коалиција пред граѓаните пред изборите. Напротив давајќи го гласот за оваа коалиција која денеска ја предводи Владата граѓаните го дадоа гласот веројатно за подобро за повисоко ниво на транспарентност, отчетност итн. но се случија серија на скандали кои се непрепознатливи за развиените европски земји таму каде што ние чекориме, јас ви рекол непрепознатливи ниту за опкружувањето, постапки кои ја загрозуваат безбедноста, но секако и сликата за Македонија и веднаш ќе кажам истиот став ако сакате и истото мислење го имам и денеска за овие состојби и сум го имал и порано, ќе го имам и во иднина без разлика која политичка партија ќе биде на власт. ВМРО ДПМНЕ дојде на власт ветувајќи дека нема никој нема да биде над законот, дека Македонија ќе биде повторно твоја и дека ќе се стави ред од повисоко ниво во државата од сите аспекти. И ајде да почнеме по ред. Прво се случи тежок безбедносен инцидент на аеродромот во Скопје на 1 август во 10 часот наутро шефот на обезбедувањето на претседателот на Собранието по налог на претседателот на Собранието доаѓа на аеродромот, го нападнал вработениот на ТАВ и секако, внимавајте, нападнал полицаец каубојски им ги турнал се заканувал со репетиран пиштол за време на извршување работни задачи пред вратата на ВИП салонот на аеродромот во Скопје, на висок тон го турнал наназад со двете раце и заканувајќи го спречил полицискиот службеник во извршување на неговите службени дејствија. Пазете обезбедување на претседател на Собранието се впушта како во маалска детска кавга да помогне како велите вие и да решава проблем не баре државата нема институции, нема систем, нема процедури нема гранична контрола. И замислете човекот отишол по наредба на претседателот, го напуштил, со тоа ја загрозил и безбедноста на претседателот на Собранието и отишол со пиштол репетиран да се заканува на колега полицаец спротивно на сите процедури, правила и прописи. Значи шефот на обезбедувањето на претседателот на Собранието се ставил над законите. Повод е тоа што било побарано претседателката на Косово да помине на скенерот без контрола. Во согласност со Законот за воздухопловство и меѓународна законска регулатива која се однесува на обезбедување на цивилното воздухопловство аеродромскиот оператор има законска обврска за спроведување на безбедносен преглед на сите патници, багаж и стоки од летовите од Меѓународниот аеродром Скопје и Меѓународниот аеродром Свети Апостол Павле Охрид вклучувајќи ги и патниците кои патуваат преку вип салонот. Оттука одделот за обезбедување на операторот постапувајќи во рамките на своите овластувања спроведе стандардна безбедносна проверка на споменатиот патник, како и на неговиот багаж на пункт за безбедносна проверка во Вип салонот со цел обезбедување на конкретен комерцијален лет. До колку службениците на операторот на македонските аеродроми не постапиле по утврдените правила тогаш би дозволиле пропусти и секако доведување до нарушување на процедурите и би се соочиле со сериозни санкции од Агенцијата за цивилно воздухопловство кој што е надлежен орган за регулирање на нивото на безбедноста. Согласно документот 30 и Националната програма за безбедност на цивилно воздухопловство сите патници кабински багаж и нивни лични предмети кои патуваат на комерцијален лет како во овој пример се предмет на безбедносен преглед. До колку не сме усогласени во овие правила пилотот на летот ќе го одбие влегувањето во авионот на тој патник. Министерството за внатрешни работи не излезе во јавноста веднаш со прес конференција да каже што се случило тој ден. Веста касно вечерта на први август ја објавија националните медиуми, а дури потоа пред полноќ излегува првичната верзија на Министерството за внатрешни работи. Во својот извештај Министерството за внатрешни работи констатира дека обезбедувањето било незаконски испратено на Аеродром со што одговорноста директно ја насочува кон претседателот на Собранието кој ја издал наредбата на неговото обезбедување. И овде не некоја политичка партија, не СДСМ или било кој друг политички субјект од опозицијата Министерството за внатрешни работи констатира дека надвор од своите надлежности претседателот на Собранието го испратил обезбедувањето на Аеродромот по што следува инцидентот. Точно е дека претседателот на Собранието нема надлежност да дава такви наредби, обезбедувањето е под Министерството за внатрешни работи, има началник и пред него треба да одговараат. Оттука не е важно името кога станува збор за функционер кој што ги прекршил правилата, постапил надвор од надлежноста и овде политичка одговорност мора да има и од целиот случај политичката одговорност не ја видовме, претпоставувам заради тоа што одговорноста директно е внатре во коалицијата која што ја предводи Владата. Дури имавме и ситуации кога наутро во извештај на Министерството за внатрешни работи се пишува дека имало незаконска наредба од страна на претседателот на Собранието, а вечерта претставници на власта излегуваат и го бранат претседателот на Собранието со тврдење дека немало основ за одговорност. Сакам да ве прашам сите вас овде пратениците или еве претставниците на Владата до колку се овде, дали кога поминувате на Аеродром поминувате низ безбедносна контрола, дали пријавувате багаж или не, без разлика дали патувате од вип салонот или на редовна пасошка контрола. Ова значи дека без разлика на функција или позиција од која доаѓа, без разлика дали е од нашата соседна држава, безбедносните протоколи се јасни и овде двојни аршини не смее да има. Потоа се случи уште поголем скандал со минување на границата со Косово исто така на претседателот Гаши со службени возила, ни и дополнително колона на приватни возила кои поминуваат без никаква контрола на границата. Границата со Косово била отворена за службените возила, но и за други приватни возила кои исто така биле дел од тој конвој. Сите возила и на претседателот на Собранието и на неговото обезбедување и приватните возила биле пропуштени без контрола. Никој не знае што било пренесено во тие возила што поминало и што е пренесено преку граница. Класична злоупотреба на граничен премин и прекршување на законите. Министерот за внатрешни работи Тошкоски ги потврди сите објавени информации за скандалот со свадбената поворка и ги призна сите пропусти на граничниот премин Блаце и во овој случај ниту началник на Центарот за гранични работи ниту негов претпоставен не понесе политичка одговорност. Ова е партиски договор помеѓу ВМРО ДПМНЕ и коалициониот партнер ВЛЕН и јасно е денеска зошто нема одговорност за началникот на граничниот премин, нема ниту одговорност за претседателот на Собранието. Но затоа единствени кои беа казнети беа полициските службеници со минимални парични казни и што значи ова. Ако не може по коалицијата може да се удри по самарот. За секое прекршување на правилата и процедурите мора да има политичка одговорност и затоа пратениците на Социјалдемократскиот сојуз на Македонија и коалицијата ќе гласаат за оваа интерпелација. Слушајќи го ВМРО ДПМНЕ во последните 4 години од опозиција искрено верував дека ќе ја подржи оваа интерпелација затоа што како опозиција остро ги критикуваше политиките на тогашната Влада и таму каде што имало просторно, но и таму каде што немало простор за критика, така се однесуваше и така работеше во ова Собранието како опозиција. Но денеска имаме сосема нова реалност и денеска гледаме дека не го држите тој став. Но легитимно е да се биде за, легитимно е да се биде и против одредено прашање ама принципиелно и важно е да се биде конзистентен во политики и кога сте во опозиција и кога сте на власт. Затоа уште еднаш ќе повторам пратеничката група на Социјалдемократскиот сојуз на Македонија ќе ја поддржи оваа интерпелација и ќе гласа за. Но имајќи во предвид сите аргументи кои ги изнесовме веруваме дека вакви пропусти се недозволиви и само до колку се санкционираат.", "source_page": 22, "end_page": 24}
{"speaker": "Антонијо Милошоски", "raw_text": "Благодарам. За реплика е јавен колегата Душко Иванов, повелете.", "source_page": 24}
{"speaker": "Душко Иванов", "raw_text": "Почитуван потпретседателе, почитувани колеги пратеници, почитувана македонска јавност, Не планирав да се јавам за реплика, меѓутоа еве испровоциран ме изненади фактот дека поранешен министер во Владата на Социјалдемократскиот сојуз и ДУИ, мој сограѓанин пратеник од Штип потпретседател на Социјалдемократскиот сојуз министер во Влада која што е дефинитивно, сите знаеме и граѓаните знаат тоа впрочем го покажаа изборните резултати, најнеуспешната Влада во плурализмот од 90-тите години. И сега интерпелација на претседател на Собрание точка на дневен ред поранешниот министер и пратеник сограѓанин ќе повторам од Штип излезе и ја прочита интерпелацијата и при тоа се задржа на две три тези споменувајќи ја безбедност на патници на аеродромот во Скопје, а при тоа беше министер за транспорт и врски кога се случи физички напад на вработените во Македонска навигација и тогаш безбедноста на патниците не беше во фокусот на министерот, меѓутоа сега е во фокусот на министерот. Дополнително спомена некакви принципи при владеење. Еве колега јас ќе ви споменам неколку ваши принципи како вие владеевте како градоначалник на општина Штип и како министерувавте во Министерството за транспорт и врски, избран за градоначалник политички дезертер ве викаа во Штип од причина што избегавте од функцијата поради вашиот неуспех. Бевте градоначалник две години и ве избраа за министер, а немавте ниту еден проект во општина Штип. Таква беше вашата транспарентност и сега се дрзнувате да зборувате за транспарентноста на ВМРО ДПМНЕ и новата Влада за два месеци владеење и при тоа ја убедувате македонската јавност дека за овие два месеци предизборната коалиција ги излажала граѓаните. Долго време сте во политиката и треба да знаете дека ВМРО ДПМНЕ и коалицијата за Твоја Македонија составена од одреден број на политички партии, а постизборната коалиција е веќе друг момент во политиката. Меѓутоа нејсе, така ви е пишано.", "source_page": 24}
{"speaker": "Антонијо Милошоски", "raw_text": "Благодарам. Контра реплика пратеникот Бочварски, повелете.", "source_page": 24}
{"speaker": "Благој Бочварски", "raw_text": "Благодарам. И јас најмалку очекував од вас да станете, да се јавите за збор. Уште ми одѕвонува во ушите како цела кампања викавте, никогаш Северна, па сега си седнавте и си легнавте на брашното. И вас ве викаат политички дезертер. Избегавте од Советот на општина Штип, а не знам зошто. И сега сакам да ви го поставам прашањето, вие кога и каде сте вработени, бидејќи многу милувате така лично да напаѓате, да критикувате, да ве прашам, кога и каде сте вработени. Кој ве вработи. Дали вас ве вработи политичка партија на којашто сте член. А кога станува збор за МНАФ и како министер бев тој кој што директно разговараше со Синдикатот со часови и часови, да ги реши прашањата и барањата. Во првиот момент кога се случи таа случка, исто така имаше оставка и од генералниот директор и од вториот директор на М-НАФ, нешто што денеска молчите и го нема. Благодарам.", "source_page": 24}
{"speaker": "Антонијо Милошоски", "raw_text": "Благодарам. За реплика е пријавена колешката Саранда Имери Стафаи од коалицијата ВЛЕН, повелете.", "source_page": 24}
{"speaker": "Имери Стафаи Саранда", "raw_text": "Благодарам потпретседател. Почитувани колеги пратеници, Искрено не сакав да се пријавам за реплика, но ме иритираше нешто, ме иритираа неколку вреднувања кои беа истакнати од колегата. Јас ја сфаќам потребата што треба да излезете и на некој начин да ја образложите интерпелацијата кон претседателот на Собранието, Африм Гаши, но искрено и мене ми е жал за загубата која ја имавте на овие парламентарни избори, бидејќи вие како многу добар партнер за албанскиот фактор, вие сега се трудите за политички поени, нормално, да ја вратите вашата политика во една антиалбанска политика. Сакам да ви поставам едно прашање. Зошто кога имаше потреба Африм Гаши да ја спаси вашата власт беше добар. Јас да ве потсетам, вие како претходна Влада сте толерирале различни циркуси тука во Собранието, но и во државните институции, особено по министерствата. Зошто не сте реагирале тогаш. Вие, да ве потсетам, во 2016 година, почитувани колеги, добивте одреден добар број на албански гласови, околу 50 илјади, бидејќи веруваа во вас и веруваа дека вие сте тие кои ќе ја донесете промената. Но, за жал, за еден дел од власта вие им ги дадовте надлежностите на сите други министри кои играа и манипулираа со институциите. Вие треба да сте последните кои треба да сте за оваа интерпелација. Ако сакате да ја задржиме искреноста, го слушнав колегата, реагирајќи за инцидентот за претседателката на Косово, Османи. Вакви инциденти имало и порано. Зошто тогаш не сте реагирале, но сега сте го нашле подобниот момент. На крај, почитувани колеги, сега кога сте во опозиција, дали мислите дека, ако ширите антиалбанска политика ќе вратите еден дел од вашите гласачи. Но овие се катастрофални политики, до вчера зборувавте за едно општество за сите а сега играте по руските ноти. Благодарам.", "source_page": 24, "end_page": 25}
{"speaker": "Антонијо Милошоски", "raw_text": "Благодарам. Контра реплика, колегата Бочварски, повелете.", "source_page": 25}
{"speaker": "Благој Бочварски", "raw_text": "Благодарам. Почитувана пратеничке, најпрвин сакам да истакнам, во делот на вашата реплика дека нема антиалбански или антимакедонска политика кога се прекршуваат процедури. И овде секој од пратениците треба гласно да говори, доколку има одредено прекршување на процедура, тоа да го кажеме, заради тоа што Собранието треба да биде коректив. Секако, опозицијата пред се, треба да биде коректив на власта и не знам зошто толку тоа ви пречи. Сакам да ви порачам, оставете го СДСМ. СДСМ беше на власт до мај месец 2024 година. Денеска на власт е ВМРО ДПМНЕ заедно со вас во коалиција и сега е време кога треба да покажете како треба да се работи, да направите макар еден исчекор, бидејќи ние кога дојдовме на власт покажавме и земјата денеска го има ова знаме позади, знамето на НАТО, благодарејќи на тие политики на СДСМ. Направете и вие нешто за Македонија. Благодарам.", "source_page": 25}
{"speaker": "Антонијо Милошоски", "raw_text": "Благодарам. Тука колеги давам пауза. Ќе продолжиме во 15.00 часот. Следен за збор е пратеникот Беким Сали од ВЛЕМ. Благодарам.", "source_page": 25}
{"speaker": "Антонијо Милошоски", "raw_text": "Почитувани колеги пратеници, може да продолжиме со дискусијата. Според утврдениот редослед, збор има колегата пратеник Беким Сали, повелете.", "source_page": 25}
{"speaker": "Беким Сали", "raw_text": "Благодарам. Почитуван господин Милошоски, почитувани колеги пратеници, почитувани граѓани, Дозволете ми првично да им се заблагодарам на пратениците од Левица кои со оваа интерпелација ни дадоа можност да ја направиме разликата помеѓу нас и тие и да се објасниме кој, што претставува во ова Собрание, но и воопшто во општеството и во нашата држава. Како што кажува Анктинктон во неговата позната книга: “Судир на општествата“, за да знаеш кој си треба да знаеш кој не си и против кој си. Можеби познавањето со спротивноста, оваа интерпелација е најдобриот показател со кој сме и против кој сме. Затоа, ви се заблагодарувам почитувани пратеници на Левица, кои им кажавте на ова општество и на оваа држава дека ние и вие сме во различни сфери на политичкото дејствување и вие сте нашите политички противници. Знаејќи дека е ова вака другиот дел е во областа на дебатата, на тоа што вие го искажавте како аргументи за да ја образложите вашата интерпелација. Бидејќи сте се труделе образложението да ви е врз основа на правни норми, многу е лесно, многу е читливо да вашата интерпелација не е интерпелација против претседателот на Собранието на Република Северна Македонија, не како институција, не како личност, но интерпелација према Албанците во Република Северна Македонија и меѓуетничките односи во нашата земја. Вие, вас ви смета еден Албанец да е на столчето на еден претседател на Собранието и ова ви се чита во целиот текст на интерпелацијата. Ова многу јасно се гледа кога зборувате за секуларна држава, ова многу лесно се чита кога се зборува за таканаречениот инцидент на Скопскиот аеродром, значи кога зборувате за непочитување на македонскиот јазик и ова ви се чита кога зборувате за користење на знамето на НАТО. Ако ги земеме работите редоследно, првата работа со која ви се замарате, за која јас треба да ви одговорам, дали е прифатен секуларизмот во случајот кога беше за Сребреница, кога некој од присутните, помеѓу кои и претседателот на Собранието ги кренаа рацете и се молеа за душите на жртвите од геноцидот. Значи, сигурен сум дека вие сте научен да знаете што е секуларизам и како тој се гази. И за да разберете колку сте погрешиле, ќе ви го дадам примерот со САД, каде претседателот дава свечена изјава, кога става рака на Библијата и тоа го прави во една црква. САД е секуларна држава и пример за секуларна држава во светот. Во Собранието на Република Северна Македонија ниту имаше обред со ставање на рака над Куранот или некое молење, или немаше некој со униформа, верска униформа и тогаш кога една минута имаше молк, таа една минута сакаше да ја надополни со молитва, без глас. Значи, не вие што немавте причина да го покренете ова прашање од почетоците, односно од оваа сала која има икони и во денарот и во црквите кои се во различни планински места, вие сте можеле да го покренете ова прашање, но никогаш не сте го направиле ова. И ова го правите сега и го правите против еден политички профил кој најмногу сведочел повеќе време, дека никогаш не поигрува со религијата за политички цели. Затоа, јас не можам да не кажам, причината за вашата реакција не е газењето на секуларизмот, туку е геноцидот во Сребреница. И ако досега не сме слушнале вие да го осудите овој геноцид, или на 11 јули да се изјасните за ова прашање сте создале обврска, односно слика, вие сте против државата која гласала против геноцидот во Сребреница со ова. Затоа, бидејќи не можете гласно да кажете дека ви сметаше што беше поводот за геноцидот во Сребреница, вие сте се фатиле за еден многу ситен детал за дефокусирање, да немаш емпатија ни за жртвите во Сребреница, да немаш благодарност за тоа што претседателот на Собранието ги почитува тие жртви, но да се замараш со еден секундарен детал од настанот. Ова повеќе зборува за вашата поврзаност, одошто за тоа што јавно го кажувате во јавност. Но, бидејќи сте Левица и секогаш претендирате, тоа што го имате на памет го имате и на уста, сакам да ви направам една јавна покана, да излезете и да прифатите дека вас ве боли што Србија го има извршено геноцидот над Босанците во Сребреница. не се Плашете, излезете и кажете отворено дека сте за Србија и работите за српски и руски агенди. Тоа ќе беше најдобро, отколку ова да го поткрепите со смешни обвинувања. Освен ова, во таа точка вие ги напаѓате и жените кои се покриени и ги именувате како заостанати. И ова зборува за спротивноста која ја имате за Исламот и облеката. Значи, јасна е тенденцијата. Ова да не е причина да се расипе верската кохезија во нашата земја. Овој текст со ксенофобија ви се чита и кога зборува за инцидентот на Скопскиот аеродром. Вие немате храброст да прифатите. Тоа што ви смета, Африм Гаши имал интерес за претседателката на Косово, Вјоса Османи и вие како партија која сте се изјасниле против признавањето на Косово како држава и заштита на српските интереси директно, не можете да се сложите да го прифатите тоа што претседателот на Собранието се грижи за претседателот на Косово. Јас се сомневам, ако зборот е кај претседателката на државата, да се грижи толку за претседателот на Србија. Идеолошката матрица ви го кажува ова што го имате против Албанците и против Косово. Но, тоа што сакам да го истакнам за граѓаните, бидејќи знам кај вас ова нема да даде некој допир, значи со вакви дејствија без основа, со намера му штетите на еден значаен елемент на оваа држава, и тие се меѓуетничките односи и сакате да ставите оган на религиозната различност. Јас сакам да се изјаснам. Ако некој сака да е против Република Северна Македонија, тоа може да се направи со меѓуетнички и меѓуверски тензии. Со оваа интерпелација Левица го прави ова, покренувајќи иницијативи за недоверба и против Албанците, поврзана со претседателка Вјоса Османи и со отворена малициозност према Албанците. Пратениците на Левица се во служба на меѓуетничките и верските односи во нашата земја. Затоа, освен нас кои како пратеници ни е задача да реагираме, овие се сигнали и за органите на безбедноста. Во времето кога Русија продолжува со агресијата и сака конфликтот да го донесе што поблиску до Европа и кога Али Ахмети се заканува со дестабилизација, во координација со Левица во Северна Македонија има пиромани кои сакаат да го запалат овој оган за интересите на Путин. Тоа што е индикативно е овие пратеници нашле поткрепа и од пратениците од СДСМ кои до вчера беа како граѓанска опција и едно општество за сите и денес се во трка со Левица кој е повеќе против Албанците. Освен тоа, Левица го има и Црвениот фронт од Енвер Хоџа камуфлиран со името Европски фронт, кој му има објавено војна на Африм Гаши. Дали е комунистичката идеологија, тие кои ги направила заедно овие три субјекти или има друга поврзаност ќе разбереме покасно иако оваа интерпелација зборува многу за овие релации. Ви благодарам.", "source_page": 25, "end_page": 26}
{"speaker": "Антонијо Милошоски", "raw_text": "Ви благодарам. За реплика пријавен е колегата Амар Мециновиќ, повелете.", "source_page": 26}
{"speaker": "Амар Мециновиќ", "raw_text": "Ви благодарам потпретседателе. Јас во мојот говор ќе се фокусирам на многу елементи и многу техники на манипулација кои вие денеска ги искористивте. Сега реагирам конкретно за една техника на манипулација. Тоа е користење на ниски страсти и на емоции за продлабочување на агенда која има цел да ги смени тезите. Јас не можам да дозволам вие да излезете тука и да ми правите замена на теза дека се случува отстранување на одбележувањето на геноцидот во Сребреница. Со тоа што се поднесува интерпелација за вашите свадби и за вашето дивеење на аеродромот. Посебно ќе реагирам затоа што, вие последниот пат кога ги спомнавте Бошњаците овде, беше за делегитимирање на ДУИ, дека не смеат да владеат затоа што, гласале Бошњаци, Турци, Роми за нив. Вие одбравте да не бидете претставници на Бошњаците на Турците и на Ромите. И, користејќи се со вашата логика на правење на табори затоа и вашата политичка опција е мртва за овие етнички групи понатаму во иднината затоа што, вие тоа го одбравте и сега вие им влегувате и ова овде да ми го продавате. Не смеат. Посебно интересно затоа што, денеска сите станавте гео политички експерти. Сите гео политички експерти станаа со тоа што нивниот пратеник не знае да се однесува како претседател на Собрание. Денеска е Србија, Европа, гео политика, сахелот, превратите дали ги спомнавте. Не, ова се однесува на водење на ова Собрание достоинствено. И, на крајот ќе ве прашам нешто, вие не знам од која партија сте Беса, Алтернатива, не знам тие мини партиите. Имате ли вие европска афилијација, имате ли асоцијација европска во која членувате. Не. Вие членувате во асоцијација со ДУИ, или со ДУИ сте на власт или со Изет Меџити кој има инфраструктура да ве донесе на власт затоа што, сами по себе ни европска асоцијација ни власт ни опозиција, ништо. Затоа, понатаму во мојот говор ќе дојдеме и до другите а манипулации како сеење на страв, како негирање на наратив, негирање на прашање, дефокус, дефлексија. Ама сега, јас морам да изреагирам за ова еклатантно манипулирање со Сребреница, кое не смеам да го дозволам. Вие одбравте да не бидете засекогаш претставници на овие граѓани на ко се повикувате. Ви благодарам.", "source_page": 26, "end_page": 27}
{"speaker": "Антонијо Милошоски", "raw_text": "Ви благодарам. За контра реплика пратеникот Беким Сали, повелете.", "source_page": 27}
{"speaker": "Беким Сали", "raw_text": "Почитуван колега Амар Мециновиќ, сакав да ве слушам многу добро во 11 јули кога беше за геноцидот кон Сребреница и обвинувањето за Србија од Обединетите нации како главни актери за убиството на 7 илјади Бошњаци. Многу сакав да ве слушнам, толку со глас, гласно да направевте некој пост и некој придонес во пораката која му се испраќа на човештвото да геноцидите не смеат да се повторат и за жал вие влеговте во агендата на вашиот претседател за да дефокусирате една ваква порака. За човештвото и се ограничивте како едно лице кој е модел на политичар модерен во Република Македонија и тоа е Африм Гаши. Ви благодарам.", "source_page": 27}
{"speaker": "Антонијо Милошоски", "raw_text": "Ви благодарам. За збор според утврдениот редослед е пратеникот Сали Мурати, повелете.", "source_page": 27}
{"speaker": "Сали Мурати", "raw_text": "Почитуван потпретседателе. Почитувани колеги пратеници, почитувана македонска јавност. Повнимателно разгледување на изнесените наводи и ставови, сакам да го изразам својот став по клучните прашања, за 5 точки. Првото, наводно повреда на секуларноста на државата, категорично ги отфрлам наводите за повреда на секуларниот карактер на нашата држава. Аргументите изнесени во интерпелацијата се засноваат на погрешни толкувања на секуларизмот и игнорираат суштински факти особено уставните, приложените уставни одлуки на Уставниот суд и другите примерот што е со Турција нема допирна точка со нашата реалност во овој предмет. Уставот на Република Северна Македонија во членот 19, експлицитно гарантира слободата на вероисповедта. Ова подразбира не само приватно практикување на верата туку и јавно изразување на верските убедувања. Учеството на јавните функционери во верски церемонии особено кога се работи за комеморативни настани, еве целосна согласност со овој уставен принцип. Клучно е да се направи јасна разлика меѓу слободата на вероисповедта и секуларизмот. Додека секуларизмот подразбира одвоеноста на државата од религијата тоа не значи забрана или потиснување на верските изрази во јавната сфера. Напротив вистинскиот секуларизам гарантира еднаков третман и почитување на сите вери. Комеморацијата на 11 јули беше организирана од граѓанско здружение а не од државните институции. Ова е клучно кое покажува дека настанот ја претставува државна, наметнување на одредена религија туку израз на граѓанско општество. Присуството на претседателот на Собранието и другите пратеници меѓу нив бев и јас. И, се гордеам дека бев сведок на тој настан. На овој настан треба да се разбере како чин на почит и солидарност кон жртвите. Нивното учество не е промоција на одредена религија туку израз на хуманоста и поддршка за универзалните човекови права. Важно е да се нагласи дека учеството на верските елементи на настан како што е учење на дел од молитвата беше целосно доброволно. Никој не беше принуден а другите учесници да учествуваат што е во согласност со принципите на верските слободи и толеранција. За оваа точка во интерес на времето бидејќи сум тесен со времето, во ефикасноста повеќе сум да истакнам дека образложението на првата точка од страна на подносителот на барањето содржи тврдења кои се не основани, паушални, длабоко навредливи. Именуваниот преку својата изјава тука кога го образложуваше своето барање грубо го нарушува уставното загарантирано право на слобода на вероисповедта на сите граѓани особено загрижувачки се навредливите констатации насочени кон муслиманската заедница со специфичен осврт на спомнатата госпоѓа и нејзините неприкосновени верски права. Упатувам недвосмислен апел до именуваниот да во иднина да демонстрираат должна почит и културна сензитивност кон сите верници а особено акцентот на муслиманската заедница. Како припадник на исламската вероисповед категорични бескомпромисно ќе се спротивставувам на секој обид на намерно искривување на исламските вредности и принципи или неовластено толкување на нашата вера, било од страна на именуваниот или било кој друг. Бидејќи сакав тука многу да ги изнесам своите ставови но временски сум ограничен, ќе има прилика, ќе искажам во друга прилика. Втората работа, повреда на дипломатските правила за обезбедување вип личности, по внимателно разгледување на фактите и околностите поврзани со инцидентите на аеродромот морам да изразам длабока загриженост. Инцидентот на меѓународниот аеродром Скопје е исклучително сериозен и претставува грубо прекршување на дипломатските протоколи и безбедносните процедури. Ваквото однесување не само што ја загрозува безбедноста на високите државни функционери странски дипломати туку и го нарушува угледот на нашата држава на меѓународната сцена. Сведоци колку бевме нарушени со угледот со овој настан. Особено загрижува фактот дека шефот на обезбедувањето на претседателот на Собранието постапил по директна наредба на господинот претседател. Ова укажува на сериозен пропуст во разбирањето на безбедносните протоколи и злоупотреба на позицијата од страна на претседателот на Собранието. Заканувањето со оружје на полицискиот службеник кој ги извршува своите должности е недопустливо и претставува кривично дело. Ова не е само прашање на непрофесионално однесување туку и на директно на владеење на правото во нашата држава. Фактот дека претседателот на Собранието лично признал дека дал наредба за ваквото постапување дополнително ја отежнува ситуацијата. Ова покажува сериозен недостаток на расудување и не почитување на воспоставените безбедносни процедури. Овој инцидент не смее да се третира како изолиран случај туку како сериозен показател за системски пропусти во нашите безбедносни структури и за потребата за итни реформи. Третата точка во интерпелацијата е наводна повреда на употребна на македонскиот јазик. Употребата на јазиците во нашата земја е суштински дел од нашиот уставен и општествен поредок. Тоа не е само правно прашање туку е и израз на нашата заложба за градење на мултиетничко и хармонично општество. Практиката на претседателот на Собранието во однос на употребата на јазиците е целосно во согласност со Уставот сметаме. Законите и Деловникот на Собранието оваа практика не претставува повреда на македонскиот јазик туку напротив го одразува богатството на нашето мулти културно општество. Сум имал прилика да ги изнесам ставовите за употреба на другите јазици на помалите заедници во Собранието но и во иднина ќе имате повеќе прилика да слушате за ваквите наводи. Наместо да гледаме на јазичната разноличност како на проблем треба да ја прифатиме како предност, како реалност и како богатство на нашето општество. Таа ни овозможува подобро разбирање меѓу различните заедници и го зајакнува единството на нашата држава. Употребата на различните јазици во Собранието ја демонстрира нашата посветеност кон еднаквоста и евроатланските интеграции. Важно е да се напомене дека оваа практика е во согласност со европските стандарди за заштита на малцинските јазици и придонесува за нашата евроатланска интеграција. Таа испраќа силна порака за нашата посветеност кон демократските вредности и почитување на различностите. Што се однесува на шестата точка, повреда на законските и етичките одредби за антинепотизам по темелно разгледување на ова прашање на фактите поврзани со присуство на сопругата на претседателот на Собранието во официјална делегација, ваквата практика е длабока проблематична од повеќе аспекти. Прво, таа преставува јасна повреда на етичките стандарди и принципи на антинепотизмот која треба да биде темел на нашето јавно управување. Вклучувањето на членовите на семејството во официјални делегации без јасна функција или придонес ја поткопува довербата на јавноста во нашите институции. Второ, ова создава преседан кој може да доведе до системска злоупотреба на јавните ресурси. Користењето на државни средства за финансирање на патување на членови на семејствата е неприфатливо и претставува директна повредна на принципот на доброто управување и владение. Третото, ваквата практика ја нарушува професионалноста и интегритетот на нашите дипломатски мисии, официјалните делегации треба да бидат составени исклучиво од лицата кои имаат директна професионална улога и експертиза релевантна за целта на мисијата. Седмата повреда на деловнички одредби за нормална работа на пратениците тука сум имал прилика и во комисиите и на пленарните седници, ситуацијата со работата на Собранието во изминатите 3 месеци е длабоко загрижувачка и бара итно внимание. Злоупотреба на скратените постапки претставува сериозна повреда не само на Деловникот туку и на основните…", "source_page": 27, "end_page": 28}
{"speaker": "Антонијо Милошоски", "raw_text": "Ви благодарам. За реплика е пријавен пратеникот Димитар Апасиев, повелете.", "source_page": 28}
{"speaker": "Димитар Апасиев", "raw_text": "Почитуван колега би рекол Мурати, затоа што, вие сте поранешен уставен судија и претседател на Уставниот суд. Вашиот говор во делот на јазикот, таму ќе се задржам, само го перпетуира тоа што ние го антиципиравме уште за време на пописот а тоа е дека се случува албанизација на муслиманите во Македонија. Тоа значи дека вие сте пропагатор на тезата за бинационална држава иако се пропагирате за Турчин, нели се истакнувате за Турчин. Дали вие знаете дека тој црн комунизам кој го зборуваат колегите необалисти во седумдесеттите години во овој Парламент дозволил да се зборува на турски јазик. Зошто сега вие не барате да се зборува на турски јазик туку го браните, ја браните ереста на двојазичноста. Македонија не е бинационална држава туку е мултинационална како што се сите држави во светот или лингва франка да се разбираме а тоа е македонскиот јазик или сите етнички заедници ќе имаат право да зборуваат во овој Парламент на својот јазик затоа што, Македонија не е федерација. И, од тука вие треба да пропагирате да се зборува во овој јазик, во овој Парламент и на турски јазик како што било во тој црн комунизам во седумдесеттите години а не да ја браните тезата за бинационална држава. Ви благодарам.", "source_page": 28, "end_page": 29}
{"speaker": "Антонијо Милошоски", "raw_text": "Ви благодарам. Во ред, повелете за реплика. Сали Мурати реплика, повелете.", "source_page": 29}
{"speaker": "Сали Мурати", "raw_text": "Почитуван колега Апасиев, јас се гордеам дека во мојата татковина може да се зборува на други јазици но слабостите за употребата на турскиот јазик тука и на пленарната седница при изборот на Владата кажав отворено беше и премиерот тука и за изборот на заменик министри. Ние 7 векови колку што живеат Турците во Македонија во овие простори сме зборувале турски јазик. Со наметнување кажав отворено 1989 година со измена на актуелниот Устав се исфрлува турскиот и албанскиот јазик заедно од Уставот. Македонија нема да изгуби ништо ние ако зборуваме тука турски јазик, го владеам јазикот може послабо владеам другите јазици од оној јазик, зборувам 5, 6 јазици зборувам вака и горд сум дека богатството на јазиците претставува гордост на нашата држава. Албанскиот јазик, Македонија не губи со зборувањето на албанскиот јазик ништо. Благодарам.", "source_page": 29}
{"speaker": "Антонијо Милошоски", "raw_text": "Ви благодарам. За процедурално е пријавен пратеникот Халил Снопче, повелете.", "source_page": 29}
{"speaker": "Халил Снопче", "raw_text": "Ви благодарам господине Милошески. Јас сепак ова е забелешка кон вас како претседавач не може да толерираме за еден пратеник како Димитар Апасиев како неофашист, екстремист да се претстави кон пратениците како необалисти. Како колегите пратеници необалисти, ова е не толерантно. Затоа забелешката е кон вас, ова не беше општа реченица. На експлицитен начин ни рече пратениците од ВЛЕН како необалисти. Ова нема врска со парламентарната етика ни кодексот особено на еден интелектуалец како професор. Ова ми личи на тој интелектуалецот кој бара аплауз демек македонскиот народ ќе аплаудира кон Апасиев за македонизмот бидејќи тој ги брани истите. Има кажано една теза каде рекол дека еден интелектуалец може да има најголем моралитет е тоа кога бара да има аплауз. Интелектуалецот не го бара тоа, господине Апасиев. Вие сте професор и не треба да барате аплаудирање на вакви тези. Ова е нетолерантно. Може да зборуваме со аргументи, може да имаме термини и да аргументираме, но ова е Парламент и ова се многу персонални работи и се многу лоши. Ние сме демократска држава и ние како ќе го учиме еден претставник од Македонците ако вие на мене ми се обраќате така, вие ми го кратите правото. Вашето зборување неофашистичко, да им кажете на пратениците од ВЛЕН неофаштисти, ова ви се враќа на вас. Вие сакате да го вратите тоа, не може да очекуваме ништо друго, не можете да бидете дел од историјата со вакви спектакли. Благодарам.", "source_page": 29}
{"speaker": "Антонијо Милошоски", "raw_text": "Благодарам. Кратко само по однос на процедуралната интервенција и на почетокот споменав, ќе повторам и сега, без разлика претходно беше на терминологијата употребувана по однос на имињата на политичките партии, сега и на друга терминологија. Колеги пратеници, ве замолувам да го зачувате достоинството, прво ваше лично, потоа и на сите колеги пратеници. Не е ограничување на слободата на говорот ако се апелира на достоинствен начин да се почитуваат чувствата на секој присутен пратеник или на политичката партија на која што припаѓа. Затоа ве молам бидете внимателни за да не создаваме непотребни тензии. Благодарам. За процедурално е пријавен пратеникот Борислав Крмов, повелете.", "source_page": 29}
{"speaker": "Борислав Крмов", "raw_text": "Претседателе, Моето процедурално обраќање е формално, значи по член 97 став 1 – за одржување на редот на седниците се грижи претседателот на Собранието или во овој случај тоа сте вие како претседавач, значи не смее да има двојни стандарди. Ако сега мислите да ограничувате слобода на говор заради, нели, така наречени навреди, јас сакам да го прашам колегата Снопче, необалисти било навреда? А што беше претходно од редот на вашите пратеници, фашист? А што беше нацист, националсоцијалист, расист? Ама вас кога ќе ве прозват, тогаш не чини. Вие кога прозивате, може. И сакам, нели, затоа што ние ја пласираме тезата дека има необализам во ова Собрание и сакам една работа да прашам, зар нема во Гостивар, во општина, на територија општина Гостивар споменик на Џемо Хаса балистот. Или што бил он? Да не бил нешто друго? Да не беше во време на Таравари како градоначалник? Одговорете на тоа или ние го измислуваме тука необализмот. Така да јас апелирам да нема двојни стандарди и во случај да ни дозволите слободно да се изразуваме на оваа говорница. Благодарам.", "source_page": 29}
{"speaker": "Антонијо Милошоски", "raw_text": "Благодарам. За процедурално пратеникот Халил Снопче, повелете.", "source_page": 30}
{"speaker": "Халил Снопче", "raw_text": "Овие теми, пошто не сакам да даде материјал, видете, вие необалистички израз употребивте и во времето, дента кога се избираше новата Влада. Никој не ви одговори. Ајде рековме нервоза, поради тоа што вие се залагате за промени, меѓутоа иако се залагате за промени, промените се случија, меѓутоа вие останавте статус кво. Реков преска, немате менталитет за менување пошто тие сте. И ние не ви одговоривме, меѓутоа, денес претеравте. Е затоа јас апелирам да не употребуваме вакви изрази бидејќи било која употреба на израз од ваша страна ќе имплицира употреба на израз од наша страна и така ќе ги поттикнеме и ќе ги подгрееме страстите меѓу националностите во оваа држава. Не е добро. Значи директно прв пат одговоривме. Вие две-три седници други, значи кога се избра Владата, кога се избираа заменици министри, вие употребивте израз необалисти, никој не ви одговори. Дури процедурално не ви се јавив иако имав право на процедурална реакција. Меѓутоа, нормално ако вие инсистирате и нон стоп употребувате ќе има одговор. И заради тоа јас апелирам и апелирав и до претседавачот на денешната седница да бидеме внимателни и да обрне внимание, пошто тоа ви е целта, значи целта е да провоцирата и да ги натерате и другите да употребат такви изрази, е во тој случај не одиме никаде. Е па тоа е, фактички денес добивте одговор и боли одговорот. Нормално дека боли, ќе боли нормално. Е па, нема да дозволат се што сакате да кажете. А ние не ви одговоривме, ни кога се избра Владата, ни кога се избираа замениците министри. Ова е трет пат последователно што ги користите тие изрази. И прв пат нашите колеги, па и јас ви одговорив. Е тоа не е добро. Не е добро тоа.", "source_page": 30}
{"speaker": "Антонијо Милошоски", "raw_text": "Благодарам. Процедурално колегата Борислав Крмов, повелете.", "source_page": 30}
{"speaker": "Борислав Крмов", "raw_text": "Вака значи колега, ако апелирате прво во вашиот двор апелирајте, после во туѓиот. Значи прво апелирајте на вашите пратеници да не користат такви изрази, па после дојдете на нас да ни попувате, да не објснувате. А што се однесува околу таа теза за необализам, еве јас го спомнав споменикот на Џемо Хаса. Добив одговор јас? Ако тоа не постои, ако е тоа измишљотина, ако тоа е етикета, ако е тоа гола етикета, зошто тој споменик и ден денеска стои таму против правно. На многу фин човек, на голем хуманист и борец за човекови права. Значи нашата теза ние ја аргументираме, не етикетираме како вас. Јас и затоа кажав дека сум од вас разочаран, затоа што вие обично имате доста супстанцијални говори, на ниту еден аргумент на мојот говор претходно не реплициравте, туку напротив, само етикетиравте. Исто и сега. Значи прво средете си го вашиот двор, после туѓиот.", "source_page": 30}
{"speaker": "Антонијо Милошоски", "raw_text": "Јас уште еднаш само сакам да го потенцирам членот 46, секој говорник е должен во својот говор да го почитува достоинството на Собранието, а Собранието е секој избран пратеник и затоа, ве молам, почитувајте ги чувствата на секој избран пратеник, пред се како колега, а потоа како политичка култура и воспитување. За збор според редоследот е пратеникот Сашко Јанчев од Левица, повелете.", "source_page": 30}
{"speaker": "Сашко Јанчев", "raw_text": "Благодарам потпретседателе. Почитувани колеги пратеници, почитувани претставници на македонските медиуми, почитувана македонска јавност, Во моето обраќање од точките од Интерпелацијата јас ќе се задржам само на една, тоа е на повредата на употребата на македонскиот јазик и тоа ќе го образложам од правен аспект, па хронолошки како таа повреда се прави, а потоа и на целта која стои позади тој напад на македонскиот јазик, кој меѓу другото го прави и спикерот Гаши. Во Македонија рамката за употреба и заштита на македонскиот јазик е уредена во Уставот, во Амандман 5 и таму стои дека службен јазик на цела територија на Македонија и во меѓународните односи е македонскиот јазик и неговото кирилско писмо. Точка, нема друг службен јазик на цела територија и во меѓународни односи по Устав. Нема тука никаква дилема. Да Уставот предвидува и други службени јазици, но тоа се однесува на региони, во нашиот случај, на територии кои се опфатени со општини во кои има најмалку 20% граѓани кои зборуваат друг јазик различен од македонскиот. Па така службени јазици во Македонија се и албански, и српски, и ромски, и турски и ова е Амандман, што е најјако од се, препишан од Рамковниот договор. И спротивно на Рамковниот и спротивно на Уставот, прво Владата на СДСМ и ДУИ во 2019 година го донесе оној фамозен Закон за јазиците со кој што спротивно на Уставот ги направи македонскиот и албанскиот јазик службени на цела територија на Република Македонија. И затоа народот тој Закон си го нарече народски, Закон за двојазичност. Тој Закон и таа двојазичност се толку фалични што човек ако земе да ги анализира по состав и како беа донесени, ќе се фати за глава. Прво, при носењето беа прекршени и членовите 135 и 136 од Деловникот. Му се залепи европско знаменце, а не се наведе актот на Европска Унија кој што се синхронизираа. Тогаш Талат Џафери беше претседател и тоа не е комплетен превод на Закон, посебно на член 136 од стариот Деловник, требаше да го врати на дополнување. Не го врати, го прекрши Деловникот. Тој Закон ги прекршува членовите 95 и 98 и Амандманот 30 од Уставот кои што уредуваат дека системски закони се носат и се менуваат со двотретинско мнозинство. Законот за двојазичност уредуваше системска материја и се донесе со обично мнозинство. Како системски закон, Законот за двојазичност, наместо во Комисија за политички систем се прати во Комисија за европски прашања која што беше матично тело за шверцање на закони со европско знаменце. Законот имаше и еден куп други фалинки, немаше вокација легис, имаше одредби натрапници, уредуваше, Закон за јазици уредува банкноти, униформи, гранични премини и не знам уште колку лудило имаше во сето ова и на крај таа двојазичност и доби оценка, не од Македонци албанофоби, туку си доби негативна оценка од Венецијанската Комисија. Еве што рече", "source_page": 30, "end_page": 31}
{"speaker": "Венецијанската Комисија", "raw_text": "Дека предалеку се оди со наметнувањето на албанскиот јазик, дека се излегува од стандардите утврдени со Рамковната конвенција за заштита на национални малцинства, националните малцинства и Европската поделба за регионални малцински јазици, дека се создава нереална правна обврска за институции, се оптеретуваат и блокираат институции, се загрозуваат права гарантирани со Европската конвенција за човекови права, дури побара комуникацијата меѓу институционална, ако е на различни јазици, да биде строго на писмено или да се одложи Законот. И тоа како да не беше доволно, тоа продолжи со носење на новиот Деловник на Собранието во 2023 година кој што се донесе шверцерски со фрлање на оние 2000 амандмани во корпа на Левица, кога ги кршеа мониторите нашите другари од партијата тука и удираа печати со кондури и тој Деловник предвидува дека, спротивно на Устав, дека пленарна седница и седници на работни тела може да се водат и на албански. Тоа не само што е спротивно на Уставот, е спротивно и на Рамковен договор. Еве, Рамковен договор - Анекс Б, точка 8, алинеја 1, стои дека на пленарни седници и работни тела на друг службен јазик пратеникот може да се обраќа, а не да ги води како што тоа го прави Африм Гаши и овој напад со овој Деловник овој пат доби синхронизирано, сите го гласаа и СДС, и ДУИ, и Алијанса на Албанците и ДПМНЕ, сите влегоа во оваа шема...", "source_page": 31}
{"speaker": "Антонијо Милошоски", "raw_text": "Ако може само по однос на партиите со целосното име.", "source_page": 31}
{"speaker": "Сашко Јанчев", "raw_text": "И од правен аспект Уставот е рамка и од таа рамка нема излегување. Со закон може да се доуредува и тоа во детали, а не да се излегува надвор од Уставот. Ако се излегува надвор од Уставот, тоа нема никаква смисла и овој цел хаос излегување надвор од уставна рамка покажува како се силува државата за да се воведе таа двојазичност. И најјако, што е Устав од 91-ва, што не предвидува двојазичност, некој толку паметен после 30 години му текна да го толкува дека предвидува двојазичност и после 30 години на стар Устав да ни спопика двојазичност во 2019 и 2028 година. И што е целта на сето ова? Спроведувањето на двојазичност не е некоја бенигна, не опасна работа, тоа е крајно лоша работа и тоа е директен напад по државата затоа што јазикот не е само средство за комуникација, јазикот е политичка алатка за интеграција или дезинтеграција на држава. Еве што за тоа вика Одбор за образование, наука и култура на Европскиот парламент му има доставено Извештај со следниве препораки, вика: Пожелно е секој европјанин кој што не го зборува службениот јазик, да го учи мајчиниот јазик. Ама потоа вика, должност на секој млад европјанин не да го учи службениот јазик, не европјанин да го научи службениот јазик на земјата чии граѓанин е. И потоа дава Заклучок и вика дека, секојдневната употреба во општеството во Европа на службениот јазик е основен предуслов за интеграција на деца чиј главен јазик се разликува од службениот јазик на земјата. Е па, ако е ова така, тогаш учењето и секојдневната употреба на службен јазик, во случајот македонскиот, е основен предуслов за интегрирање на нашите деца и нашите граѓани. А ние што имаме? Ние имаме учење на службен јазик касно, таму после 4-то одделение со по два-три часа неделно и тоа е предуслов и двојазичност и тоа е предуслов, во случајов, за дезинтеграција на општеството и државата. И што имаме сега? Имаме Албанчиња и Македончиња кои зборуваат на англиски. Е тоа го добивме сега, таква интеграција. Ова е дезинтеграција, ова не е интеграција. Да, регионалните малцински јазици мора да се заштитат, но како културна придобивка и тоа го вика Европската повелба за регионални малцински јазици, вика дека не е целта ние тука да ги сегрегираме, да на направиме гетеизација на малцинските, на јазичните групи, целта е да се заштити тоа како културна придобивка и културно наследство и Повелбата има граници до каде оди. Таа има еден основ, тоа е принцип територијален. Вика: Заштитните мерки за регионални малцински јазици се применуваат само на строго дефинирана географска област каде што тој јазик се зборува. А не обратно, како што предвидува Уставот, а не обратно како што предвидува Законот за двојазичност и Деловникот на Собранието. А знаете зошто? Затоа што ако се помине таа мерка, не се применува само на регион, тогаш веќе не зборуваме за заштита на регионални малцински јазици, ние зборуваме за политичка алатка за деинтеграција на една држава. И тоа е проблемот. Да остане чисто, Македонија има должност да ги заштити регионалните малцински јазици и ги заштитува. Арно ама Африм Гаши, ДУИ, СДС, ДПМНЕ, ВРЕДИ немаат...", "source_page": 31}
{"speaker": "Антонијо Милошоски", "raw_text": "Ако може само по однос на партиите со целосното име.", "source_page": 31}
{"speaker": "Сашко Јанчев", "raw_text": "Немаат право да ја дезинтегрираат државата со воведување на ваква дезинтегрирачка јазична политика. Македонија е заедничка држава на сите, без разлика на оние сулуди идеи од 17 век на некои теоретичари кои бројат крвни зрнца, амеби и си прават математики кој е постар народ тука. Утре да дојде Марсовец некој од Марс, не некој што живее тука, да поднесе за државјанство и ако ги исполнува условите, он е ист како сите нас тука и ги има сите права и Македонец станува и негова држава и он е должен да ја штити, а не да ја дезинтегрира. Нас не ни смета Африм Гаши што е Албанец, нас ни смета што он води политика за дезинтеграција преку напад на македонскиот народ. Ние сме спремни да се бориме за правата и да ги заштитиме сите групи во Македонија, но исто така сме спремни до крај да се бориме против сите политички чинители кои што водат политика на дезинтеграција на Македонија, тоа Африм Гаши го прави со водење на пленарни седници на албански, потпишување во официјална коресподенција само на албански јазик и со пуштање на двојазични материјали до пратениците и затоа јас ќе ја гласам оваа Интерпелација. Благодарам.", "source_page": 31, "end_page": 32}
{"speaker": "Антонијо Милошоски", "raw_text": "За реплика е пријавена колешката Серанда Имери Стафаи, повелете.", "source_page": 32}
{"speaker": "Серанда Имери Стафаи", "raw_text": "Потпретседателе. Почитуван колега, многу зборуваше, но не кажа ништо. Само ова можам да го констатирам за вас, да имаш толку голема аверзија спрема еден стар балкански јазик, дефакто за албанскиот јазик навистина треба да ви е жал, или сте за жалење. Уште еднаш ќе го повторам зборот кој претходно го кажа колегата Снопче, интелигенцијата е можноста да си со промените. Значи вие ова го немате или се правите дека го немате. Но вака како што ја гледам фактичката ситуација, навистина не ја имате. Како е да живееш со граѓаните кои се внатре во Македонија во овие граници дојдете во Гостивар и дојдете и видете го најдобриот примен, колку добар соживотот. И колку мои колеги, комшии и луѓе кои ги познаваат за трудат да го научат Албанскиот јазик, да го научат. Тоа е богатство. Ми е жал што ова не можете да го разберете. Да знаете јазик, значи во ова време е богатство. Затоа излезете малку од кората и прифатете ги промените и прифатете ја реалноста. Реалноста е ова, Албанскиот јазик се зборуваше ќе продолжи да се зборува во ова Собрание. Благодарам.", "source_page": 32}
{"speaker": "Антонијо Милошоски", "raw_text": "Реплика пратеникот Сашко Јанчев.", "source_page": 32}
{"speaker": "Сашко Јанчев", "raw_text": "Почитувана колешке Саранда, не знам кај видовте вие аверзија кон Албанскиот јазик и Албанскиот народ, не знам. Ако ние имаме аверзија тогаш и одборот во образование, наука и култура на Европскиот Парламент кој што вика дека должност на секој млад европјанин да го научи службениот јазик чии граѓани не. и дека тоа е основен пред услов за интеграција и они имаат аверзија према Албанците изгледа. Изгледа и овие што ја пишувале европската пола од регионални малцински јазици кој што тврделе територијален принцип за примена. И они сметале дека и они имаат аверзија према Албанците. Вас се ви е аверзија према Албанците. Вие правите аверзија, не е Македонија бинационална држава, тука има и Турци, и Власи и Роми. Разбирате?", "source_page": 32}
{"speaker": "Антонијо Милошоски", "raw_text": "За реплика е пријавен пратеникот Беким Ќоку, повелете.", "source_page": 32}
{"speaker": "Беким Ќоку", "raw_text": "Благодарам. Потпретседателе, уште еднаш значи е многу јасно оваа интерпелација Левица сака да направи една јасна поделба за да добие гласови. Точка, и нема подобра стратегија да се добијат гласови и поткрепа. Од една екстремно националистичка партија, екстремно популистичка со фашистички бои во нивната реторика, значи не може да имате уште еднаш. Ние не зборуваме за еден етникум, ние зборуваме за реторика етно национална реторика со фашистички бои. Вашата реторика ги има овие бои, ова се гледа во секој концепт кој вие го користите, кога и да ги спомнете Албанците. Ние не зборуваме во нашата реторика Македонци, Турци, Роми. Вашата реторика ова е вие ја правите таа поделба, сакате без друго да направите разлика. Бидејќи вака добивате поени. Немате леви политика. концептот на левите политики, не вработеноста, вработените, даноците, здравството, образованието во вашата платформа вие имате само екстремен национализам. Каков национализам имате вие, на пример барате не признавање на Косово и од друга страна барате значи соработка специјална соработка со Србија, Русија и Кина. Вие барате не признавање, отфрлање на признавање на Косово и паралелно во вашата политичка платформа барате и признавање на Баските, на Каталонија кои сито рака се држави кои бараат места кои бараат независен. Значи, на Косово сакате да се повлече независноста додека во Баските, Каталонците да му се даде независност во сета ваша платформа кој имаат на интернет. Вие зборувате само против Албанците, сте против Албанците. Вашата реторика етно националистичка, популистичка и фашистичка. Ние не зборуваме за еден етником, за еден етником кој ние се трудиме. Се трудиме да создадеме разлики уште еднаш, вие сте направиле повик. Оваа интерпелација да ја поткрепа етно Македонските партии ВМРО ДПМНЕ, СДСМ и ЗНАМ. Не сте барале од турските партии. Зошто, ама не сте побарале од турските партии, ни од ДУИ ако го имате граѓанскиот концепт побарајте, барате само од етно Македонските партии. Ова е етно националистички, шовинистичка политика.", "source_page": 32}
{"speaker": "Антонијо Милошоски", "raw_text": "Пред да дадам процедурално, дозволете уште еднаш и за вас господине Ќоку и за сите пратеници. Значи, само да напоменам дека ни една партија во Република Македонија согласно позитивните прописи не би била регистрирана доколку има фашистичка идеологија. Затоа сметам дека треба навистина да внимаваме на изразите. Пак ќе напоменам немам намера да ограничувам слобода на говор, но според член 96 говорникот е должен во својот говор да го почитува доследството на Собранието. Ова Собрание има достоинство токму и заради тоа што во него се избрани пратеници кои што припаѓаат на политички партии, а ниедна од нив не споделува идеологија која што е забранета со устав и Закон. не само во Македонија туку и на европскиот континент. Благодарам. За процедурално има пратеникот Борислав Крмов, повелете.", "source_page": 32, "end_page": 33}
{"speaker": "Борислав Крмов", "raw_text": "Значи повторно апелирам по член 97 став 1 дека вие сте одговорен за одржување на редот и ве прашувам зошто на пример не му го исклучивте микрофонот како што го исклучувате микрофонот на нашите пратеници. Кога наводна излегуваат од рамките, кога наводно навредуваат или може Левица да ја нарекуваат фашистичка, ама левица не може да каже ДПМНЕ место ВМРО ДПМНЕ. Тоа е поголем прекршок. И видов дека колегата излезе со пишана реплика тоа само една работа кажува дека нема ништо спонтано во вашите говори, дека тоа е обид за пласирање на теза, на тој начин. Значи, една аргументирана реплика немаше, на ниеден аргумент не се осврнавте, туку тоа е на пласирањето нели на тезата дека ова Левица е националистичка агрофонска партија итн. И бидејќи на вас ви е дозволено да не нарекувате фашисти и слично тогаш ние нема да ви симнуваме од необалисти, чисто да знаете. Благодарам.", "source_page": 33}
{"speaker": "Антонијо Милошоски", "raw_text": "Јас уште еднаш ќе напоменам дека апелот важи за сите пратеници. Тоа што претседавам со седницата не значи дека ќе бидам и полицаец на самата седница. Но, апелот е за да го зачуваме достоинството на законодавниот дом. Сашко Јанчев има контра реплика, повелете.", "source_page": 33}
{"speaker": "Сашко Јанчев", "raw_text": "Почитуван колега, мавтате со термини кои што не ги разбирате. За терминот фашизам ако ова што го кажав е фашизам тогаш вие ги нарекувате Европскиот Парламент фашизам затоа што јас тие аргументи од таму ги извадив од нивниот одбор за образование и наука. Ги нарекувате и луѓето, што ја напишале европската поделба за регионални малцински јазици, фашисти. Тоа околу фашизмот дека поима немате што зборувате. Односно поимот популизам да, ние сме популисти. Знаете што е оригинално популизам. Оригинално е политичари кои што се грижат за интересите на обичен народ. Тоа е популизам. Обратно од популизам е нотизам. За елитиците баш ми е гајле, ако ги браните елитиците тоа е ваша работа. А што се однесува до Србија и Косово, Србија ни прати хеликоптери за пожари, а Косово уште не ги праќа убијците на децата од Смилковско езеро. Благодарам.", "source_page": 33}
{"speaker": "Антонијо Милошоски", "raw_text": "За реплика пријавен пратеникот Халил Снопче, повелете.", "source_page": 33}
{"speaker": "Халил Снопче", "raw_text": "Благодарам претседател на Собрание. Нормално е човекот сака да не му одговори на овие тези, но некогаш не може без одговор. Колку за информација господин Јанчев јас имам листа. Како што ви е зборувавте јас си запишав нешто, толку многу зборувате за нормално ние треба да запишеме нешто за да не заборавиме. Има една поговорка, јас користам поговорки за некогаш да ве донесам во терезија. Значи, која вели мозокот е како падобран, ако не се отвори нема да функционира. Значи, отворајте го малце мозокот. Не функционира вака, направете малку опен. Вие сте биле голем критичар на претходната власт. сте ангажирале за промени во оваа држава, но промените се направија. И вие не давате ниту едно минимално време за најмалку новото парламентарно мнозинство да кажи дека искрено се грижи за функционалноста на системот против корупцијата и организиран криминал. Не се направени ни 100 дена, 60 дена колку се направени, вие тука користите еден националистички речник, популистички речник итн. И претходно зборуваш надевајќи се дека ќе земете ракоплескања за одбрана на македонизмот. Вие сакате да ја обвините ВМРО ДПМНЕ дека не го штити македонизмот исто како и ДУИ што сака да ја обвини. ВЛЕМ да не ја брани албанизмот. Тука нема многу да продолжиме со ова. Значи е направен тука опен мајд. Отворете го вашиот памет како. Вие господин Јанчев се грижите за еднакви права за сите. Тука ниту еднаш не сум слушнал да критикувате некое министерство некој директор. Зошто не го почитува законот и Уставот, зошто некој имплементира за многу веб страници на директоратите се само на Македонски. Јас зошто како пратеник Албанец не можам да земам материјали на мојот мајчин јазик. А ти се жалиш дека земаш Албански, јас некогаш не ги земам Албански, но драматизирам како вас. Вие не сте ангажирани. Ако сте се ангажирале за правата ќе се ангажирате. Вие повеќе сакате она што го истакнавте Косово и сакате да одите во гроб на Енвер Хоџа кој бевте заедно да критикувате премиерот Албен Курти премиер на Косово кој знаете дека првиот не корумпиран премиер. И вие не ве интересира еден министер кој е против корупцијата , но ме интересира Енвер Хоџа кој 45 ги газел Албанците.", "source_page": 33}
{"speaker": "Антонијо Милошоски", "raw_text": "Контра реплика Сашко Јанчев, повелете.", "source_page": 33}
{"speaker": "Сашко Јанчев", "raw_text": "Почитуван колега Снопче не стигнав да објаснам што е национализам, фала што го спомнавте и вие фрлате со термини што не ги разбирате што значат. Национализам значи права на еден народ да се самоуправува на една територија и под еднакви услови да соработува со сите други. И тука нема ништо лошо. Има лошо во шовинизам, кога еден народ смете дека има повеќе права од сите други народи. И таков е случајот на Косово кој што го спомнувате затоа што меѓународното право има принцип тоа што вика, еден народ една држава. Албанскиот народ има две држави, значи они имаат малку повеќе право од сите други, е тоа се вика етно шовинизам. Што се однесува до промената која што ја зборувате, ако ова е промената порано ништо да не се менува и ние со задоволство нема да бидеме дел од тоа. Благодарам.", "source_page": 33}
{"speaker": "Антонијо Милошоски", "raw_text": "Благодарам. Процедурално, повелете колегата Крмов.", "source_page": 34}
{"speaker": "Борислав Крмов", "raw_text": "Претседателе моето процедурално обраќање е по член 87 став 2, бидејќи почна седницата да излегува малку од контрола, барам еден час пауза, малку да ги смириме страстите.", "source_page": 34}
{"speaker": "Антонијо Милошоски", "raw_text": "Во ред. Тогаш тука даваме пауза, продолжуваме во 17,00 часот.", "source_page": 34}
{"speaker": "Антонијо Милошоски", "raw_text": "По паузата продолжуваме по утврдениот редослед. Пратеникот на Социјалдемократскиот сојуз на Македонија Борче Цветков има збор, повелете.", "source_page": 34}
{"speaker": "Борче Цветков", "raw_text": "Почитуван потпретседателе, почитувани пратеници, Интерпелацијата на претседателот Африм Гаши е момент на соочување на аргументите на власта и опозицијата кои треба да дадат одговор на повеќе актуелни прашања поврзани со неговото поставување и работа како претседател, но во исто време и на ставот на дел од коалиционите партнери кон одредени важни прашања и теми во различен временски период. Пратениците на СДСМ и коалицијата ќе гласаат за оваа интерпелација од едноставна причина што сегашната власт пред избори ветуваше дека ниту еден политичар нема да биде поштеден од политичка одговорност до колку работи спротивно на правилата и законите. За само два месеци се случија серија на скандали, а одговорност нема од никого. Вашите функционери се недопирливи. Тие се над законот, а неказнивоста на функционерите ја враќа државата назад и тоа на голема врата. Кога бевте во опозиција устите ви беа полни со одговорност, а кога седнавте во удобните фотелји веднаш ја сменивте плочата. Во ништо и кај никого не гледате одговорност. Си ги погазивте своите ветувања дека секој функционер кој се огрешил ќе одговара. Но кога е коалицијата во прашање одговорност нема. Се она за што ВМРО ДПМНЕ го обвинуваше СДСМ сега истото го прави само во поголеми размери. Ќе цитирам една изјава од премиерот дадена пред некое време – напорна работа од првата минута на власт, но и одговорност од сите кои ќе застранат вклучително и од коалиционите партнери. Еве ви шанса денес да се одважите и да гласате за и да докажете дека си стоите на зборот кој го дадовте пред граѓаните. До колку не гласате за повеќе нема да имате образ ниту легитимитет да прозивате било кого за било што. Ако се прашувате дали е основана оваа интерпелација, да основана е повеќе од очигледно е дека е основана. Но гласањето нема да биде основа на аргументација, туку врз основа на интересот за жал на државата, но и на партијата. Ви благодарам.", "source_page": 34}
{"speaker": "Антонијо Милошоски", "raw_text": "Благодарам на колегата. Следен за збор е колегата од партија ЗНАМ Павле Арсовски, повелете.", "source_page": 34}
{"speaker": "Павле Арсовски", "raw_text": "Почитуван потпретседател на Собранието, почитувани колешки и колеги пратеници. Најпрво сакам да ве потсетам и вас, но и јавноста дека пред нешто повеќе од 3 месеци на конститутивната седница на овој состав на Собранието пратеничката група на Движење ЗНАМ за наша Македонија му даде поддршка на колегата пратеник Африм Гаши и гласаше тој да биде избран за претседател на Собранието при тоа да потсетам дека до таа седница Движење ЗНАМ сеуште немаше официјализирано соработка со ВМРО ДПМНЕ за идна коалиција во Влада, а уште помалку беше официјализирано било каква соработка со коалицијата ВЛЕН. За поддршка колегата Гаши да биде избран за прв меѓу еднаквите во ова Собрание за нас пратениците од Движење ЗНАМ клучно беше дека не бевме оптеретени со предрасуди по било која основа, а најмалку етничка или верска основа. Имавме доблест да го кажеме доверба однапред и над вас и дека колегата Гаши одговорно, совесно и мудро ќе ја извршува таа важна функција. Ова особено го истакнувам за да ги пресретнам сите оние злонамерни и тенденциозни коментари и забелешки, дека Движење ЗНАМ води националистичка или антиалбанска политика. Напротив Движење ЗНАМ останува посветено на идејата за обединување на граѓаните околу вистинските вредности, на почитување на човековите права и слободи, на еднаквост пред законите и нивно почитување. Тогаш со соопштивме и нашиот став дека будно ќе ја следиме работата на колегата Гаши, дека согласно нашите идеолошки и програмски определби ќе инсистираме исклучиво на почитување на Уставот и законите и дека таа наша доверба колегата Африм Гаши може или да ја оправда или да ја изгуби и впрочем во човечката природа е и човечката големина да се верува и да се има верба. За волја на вистината по три месеци од извршувањето на должноста претседателот на Собранието колегата Гаши го следеа настани кои ја брануваа јавноста и која јавност поставуваше прашања од типот што се случува со овој човек делува културно, стабилно, одмерено, а постојано се наоѓа во некакви ситуации, можно ли е толку да го прати лоша среќа и сплет на околности или самиот иницира настаните и најважното прашање претседателот Гаши ветуваше дека нема да биде ист како и неговиот претходник. Ние сериозно ги следевме овие настани кои беа врзани со собранискиот спикер па ќе го изнесам ставот на Движење ЗНАМ само по дел од наводите за интерпелација бидејќи останатите не се вредни за дискусија. При давањето свечена изјава по преземањето должност претседател на Собранието Движење ЗНАМ смета дека дефинитивно е прекршен Уставот и како партија ја изрази својата загриженост преку ставот на претседателот Максим Димитриевски и преку изјави на наши функционери и во тој случај бевме доследни во тоа за што се залагаме, а тоа е почитување на Устав и законите. Но за тој настан и ние пратениците, но и јавноста до сега не добивме јасен одговор зошто се случи тоа. Беше ли тоа пропуст на протоколот раководен од претходниот генерален секретар на Собранието или тоа навистина било намера на колегата. Бидејќи немаме одговор, немаме ниту основ да му го препишуваме тоа на спикерот. На настан организиран од невладина организација за одбележување на геноцидот во Сребреница тука во Собранието кога според сценариото требаше да оддаде минута молчење во спомен на жртвите организаторите ја надоградија и со молитва во која учествуваше и претседателот. Секако дека ваков чин во кој учествува еден пратеник и тоа првиот меѓу сите нас не беше порака за поздравување. На сите ни е познато дека Македонија од нејзиното осамостојување и по идеја и по Устав е секуларна држава, а Собранието е лицето на македонската демократија, па и на секуларизмот. Како и по давањето заклетва, така и по овој настан претседателот на Собранието даде свое видување и верувам издржани аргументи со кои истакна дека сплет на надворешни околности. Во врска со инцидентот на Меѓународниот аеродром во Скопје во кој беше инволвирана претседателката на Косово став на Движење ЗНАМ е дека спикерот на македонското Собрание за волја на вистината можел да постапи и помудро, односно да не се инволвира, но сепак на крајот на денот не лоцираме негова лична одговорност во истиот. За вас е непознато зошто претседателката на Косово влегла во расправија и тензии со персоналот на аеродромот и полициските службеници и одбивала да ги исполни строгите меѓународни безбедносни протоколи, особено што нашето повеќе годишно искуство кажува дека конзорциумот ТАВ многу професионално си ја врши работата, а јавноста е запознаена дека претседателката на Косово во минатото веќе предизвикувала слични инциденти со различни авиокомпании во врска со безбедносните проверки. Но тоа што косовската претседателка решила да побара помош токму од претседателот на Собранието не сакаме да го коментираме, но Движење ЗНАМ смета дека претседателот Гаши сепак требало да најде начин да не се инволвира, а госпоѓата претседателка да ја упати на друга адреса. И она што е најважно овој настан беше предмет на брз интерна истрага во Министерството за внатрешни работи која имаше своја експресна завршница и резултираше со суспензија од работно место и кривична пријава против припадникот на Министерството за внатрешни работи. После погоре изнесеното сепак да потенцирам дека грешки во работата се можни и ние како Движење ЗНАМ сме ги апострофирале и кога влеговме во оваа коалиција ветивме ќе работиме и ќе критикуваме, тоа е и основата на демократијата. Но сметаме дека оваа интерпелација за работа на претседателот на Собранието покрај тоа што е демократска процедура не ја гледаме никако поинаку туку како обид на подносителот на иницијативата партијата Левица поддржана во неформална коалиција од СДСМ за собирање на дневни политички поени. Ние од Движење ЗНАМ сме партија која е свесна за моментот во кој се наоѓа Македонија, момент во кој после повеќе децениско раскрчмување на државата и разнишана институции, ни треба стабилност, стабилност која е предуслов за напредок на секое општество. Да се фокусираме на економското зајакнување и градење на стабилен општествен поредок, а не уште на почетокот да се занимаваме со театри, испраќање на политички стрели. Заедно и власта и опозицијата да се фокусираат на основните круцијални проблеми кои го засегаат секој граѓанин и да почнеме одново да градиме една економски стабилна и просперитетна држава, држава која нема да ги брка своите граѓани надвор од границите, туку ќе бидат матица на среќни и задоволни луѓе. И затоа почитувани пратеници Движење ЗНАМ му дава поддршка на Собранието за понатамошно извршување на функцијата и ќе гласа против интерпелацијата. На крајот да потенцирам дека големото мнозинство во овој состав на Собранието во кое Движење ЗНАМ има активно учество останува обединета. Обидот истото да се дестабилизира очигледно е дека неуспешен. Благодарам.", "source_page": 34, "end_page": 35}
{"speaker": "Антонијо Милошоски", "raw_text": "Благодарам. За реплика се јави пратеникот Амар Мециновиќ, повелете.", "source_page": 35}
{"speaker": "Амар Мециновиќ", "raw_text": "Благодарам потпретседателе. Јас брзо ќе ги изнесам мојот став за ова затоа што чекавме мистериозниот ЗНАМ конечно да ги изнесе својот за интерпелацијата која е предмет во јавноста месец дена. Но вие затоа што уште се снаоѓате во водите на политиката, можеби не ја знаете итноста на оваа проблематика, но што е всушност поентата дека ова беше намерно во последниот момент да се излезе да се искаже дека да, Гаши не постапувал како што треба да постапи и токму ова е целата поента интерпелацијата, не зависно колегите од ВРЕДИ пробуваат да направат дека форма на државен удар, интерпелацијата и уставна алатка за политичка одговорност. Така да вие треба да заземете став дека или треба да има политичка одговорност за конкретно овие работи кои ги наведовте дека се прекршување на Устав, ве молам, значи дури не сакам ни да бидам сфатен дека ова проста политичка борба помеѓу позиција и опозиција. Вие велите погазен е Уставот, но сепак ја има нашата поддршка и што е сега целата поента. Ако денеска се фрлаа етикети помеѓу нас и ВРЕДИ, фашисти, необалисти, ова, она, каде што има необализам, ова е, јас се извинувам, е полирање. Тоа е тоа, тоа е идеологијата. Ова е просто фолирање. Ако сметате дека е прекршен Уставот по однос на работите кои вие ги изнесовте овде, тогаш треба да подржите иницијативата. Но вашето ретерирање иако сметате дека е така е всушност само резултат на долгогодишната соработка која ја имате со ВРЕДИ која започнува со меморандум за соработка во општина Куманово и за делење на политичкиот поен на вработувањата во општина Куманово за вашиот градоначалник Максим Димитриевски за да ги подели вработувањата со ВРЕДИ. Значи едноставно поддршката за Африм Гаши е затоа што вие заемно се подржувате со години и таа ваша политичка соработка и е опортуна и вие сакате таа политичка соработка едноставно да продолжи. Тоа е простата логика и повторно мојата аргументација не доаѓа од своеволното толкување. Едноставно земете контра реплика, кажете ми како може претседателот на Собранието да сметате дека го погази Уставот, но сепак да продолжувате со вашата поддршка за претседателот на Собранието. Како е тоа можно ако не се опортунистички лукративни причини позади затоа што простата логика тоа ни го вели. Благодарам.", "source_page": 35, "end_page": 36}
{"speaker": "Антонијо Милошоски", "raw_text": "Благодарам. За контра реплика колегата Павле Арсовски, повелете.", "source_page": 36}
{"speaker": "Павле Арсовски", "raw_text": "Благодарам за реплика колегата Мециновиќ. Најпрвин да кажам дека одложувањето на одлуката за тоа како ќе се позиционира Движење ЗНАМ пред се должни на внатрешните партиски процедури. Ние сме нова млада партија, но сепак имаме добри изградени внатрешни процедури, додека Извршниот и Централниот одбор тоа не го одлучи тоа не е официјално и тука нема никаква задна намера. Мислам дека нема потреба од нервози. Околу ова дали чувствувате дека јас во говорот дадов и критика ние во Движење ЗНАМ сме слободно луѓе, критикуваме, само критикуваме. Ако почувствувавте дека дадов и одредена критика дека претседателот Гаши можел и повешто да се снајде во одредени ситуации тоа е самокритика на целата коалиција. Не е конкретно кон него. И Куманово го спомнавте, Куманово после локалните избори градоначалникот понуди соработка на сите партии тогаш.", "source_page": 36}
{"speaker": "Антонијо Милошоски", "raw_text": "Благодарам. Сега на ред за збор и госпоѓата Рина Ајдари, повелете.", "source_page": 36}
{"speaker": "Рина Ајдари", "raw_text": "Почитуван потпретседател на Собранието, почитувани колеги пратеници, почитувани граѓани, почитувани медиуми. Пред да почнам да ги претставам аргументите зошто сакам да земам збор за оваа интерпелација спрема претседателот Африм Гаши, за јавноста сакам да истакнам, јас лично и ние како Европски Фронт нема да ја поткрепиме интерпелацијата бидејќи е покрената од партијата Левица која по ориентација мислам дека се ризик за иднината на државата поради нивните цели. Тие се тие кои на пленарна седница ги кинеа предлог законите иако беа само на Албански јазик, на протестен начин ја напуштија седницата каде беше и се обрати фон дер Лајен, претседателот на Собранието заедно со колегата направија вандализам за прашања кои се поврзани со европската интеграција на земјата и имајќи ги предвид овие цели кои сакаат да ги изменат и стратешкиот курс на земјата и се против соживотот во ова мултиетничко општество мислам дека левичарите немаат ни кредибилност, но морална вредност да предложат една ваква интерпелација која на крај краева има етничка позадина. Но, од друга страна не можеме без да ги истакнеме сите слабости со знаење или не, со тенденција или не, кои се направени од првиот ден кога претседателот Гаши седна во столчето како прв меѓу првите. Интерпелацијата е барање кое се прави од пратениците и на Собранието да се образложи, во овој случај не за една, но за неколку главни причини. Првиот аргумент е дека актуелниот претседател доаѓа од една коалиција која беше губитник, двоен губитник на претседателските и на парламентарните избори и се поткрепа од една мултиетничка коалиција. Значи, без етничка поддршка. Другиот релевантен аргумент е, во текот на овие два месеци претседателот Гаши го прекрши Деловникот за редовната работа на Собранието и пратениците и тоа во многу случаи. Значи, непочитување на албанскиот јазик, материјалите подолг временски период ни доаѓаа само на македонски јазик, но и од министрите Албанци. Во Комисијата за прашања на избори и именувања, од првиот ден на оваа Комисија материјалите не само што ни се делат само на македонски јазик, но и на седниците на комисиите не се дава директно за да немаме време да ги разгледаме. И за ова треба да има одговорност. Само поради прашањата едно по друго на координаторот на Европскиот фронт да образложи и да бара одговорност, зошто известувањата кои ги земаме по СМС пораки и меил се само на македонски јазик, неколку дена тие доаѓаат и на албански јазик. Иако како претседател на оваа функција, претседателот е обврзан комуникацијата и постапките да се реализираат и на јазикот кој го зборуваат 20% од претставниците од оваа држава, или граѓаните во оваа држава. Дозволивте, исто така, претседател Гаши, на пленарната седница на која требаше да се дискутира за законот за игри на среќа, еден пратеник да стане и да побара да се тргне од Дневниот ред, со што се направи преседани тешко кршење на Деловникот и практиката за работа на Собранието. Значи, непочитување на роковите за седници, непочитувајќи го членот 74 од Деловникот за работа на Собранието, кој вели: Одлуката за донесување на седници на Собранието со предлог на Дневниот ред и материјалите за предложените точки на седницата им се испраќа на пратениците најмалку 10 работни дена пред денот одреден за одржување на седницата. Понатаму, од 14 седници вкупно, скратената постапка за разгледување на законите е злоупотребена во 12 случаи и во многу случаи се во спротивност со Деловникот за работа на Собранието. Значи, знаејќи дека претседателот го претставува Собранието и треба да се грижи за почитување на Деловникот за работа, ди врши работите одредени со Закон и Устав е обврзан да има одговорност за овие пропусти или дела, со деструктивни тенденции. Кршењето, едно по друго на постапките и Деловникот, особено на штета на демократијата, ја покажуваат нашата теза дека Собранието де факто не се раководи од актуелниот претседател, но од координаторот на ВМРО во овој парламентарен состав. Почитувани граѓани, вчера ја слушнавме изјавата од господин Гаши кој на една емисија, на еден од медиумите на македонски јазик, истакна, ќе цитирам: Договорот, Охридскиот договор беше импонирање на Албанците према Македонците. Значи, јас ќе кажам не беше, бидејќи тоа дојде како резултат на револтот на Албанците против дискриминацијата, асимилацијата и систематското кршење на колективните права. И ако вистина мислите, ова значи е предавство, иако е изјава, која е, без многу да се протолкува, вие сте погрешиле кога сте ја зеле оваа задача со толку голема одговорност. Дипломатскиот скандал со претседателката Вјоса Османи остави една црна дамка во односите помеѓу две држави и за долго време ќе се памети, бидејќи вакви слабости не се толерираат да се направат од институцијата Претседател на Собранието. Но, тоа што јас го гледам е една жена која фактички во вашата изјава, која текстуално ја опишувате како таа побара помош од вас, вие не само што ја угнетувате, но и вие како институција на претседател на соседна држава. Како што се гледа листата, на штети е многу голема, но сум завршила со броење и сум одлучила да истакнам само неколку од нив. И уште еднаш ќе истакнам, нема да ја поткрепиме интерпелацијата, и спроти фактите кои претходно ги спомнав, кои се во допир не само со интеграцијата на овој орган. Но и со вербата на граѓаните кои фактички ги претставуваме и претседателот, и ние како пратеници. Додека сме опфатени во комплексот на процесот на јавни задачи, обврски, ние треба да имаме обврска за транспарентност, одговорност и јавна услуга. Граѓаните на државата треба да објаснат бидејќи сето ова влијае директно на нивниот живот и на иднината на земјата. Благодарам.", "source_page": 36, "end_page": 37}
{"speaker": "Антонијо Милошоски", "raw_text": "Благодарам за говорот. Имаме две пријавувања за реплика. Пратеникот Ријад Шаќири е прв, повелете.", "source_page": 37}
{"speaker": "Ријад Шаќири", "raw_text": "Благодарам господин потпретседател. Почитувани колеги, почитувани граѓани, и напротив фактот што не сакав да реплицирам со госпоѓата Рина, но ме инспирираше прашањето на неколку тези кои ги истакна од оваа говорница. Значи, госпоѓа Рина, првично да ве потсетам, значи предавство е кога му служиш 23 години власт и не превземаш ништо за доброто на нацијата која ја претставуваш. Значи, предавство да затвораш луѓе и никој да нема одговорност. Предавство е да се монтираат политички случаи и никој да нема одговорност. Предавство е да работите во институциите, да се тегнат работите во институциите и никој да нема одговорност. Случајот кој го истакнавте на Скопскиот аеродром, само да ве потсетам. Долго време бев дел од граничните контроли, да ве потсетам, поголемиот дел од лицата кои имаат контроли на граничните премини се претставници на Демократската унија за интеграции и многу се знае дека случајот е со тенденција да се направи еден судир за добивање на политички поени. НО, овие се ниски удари и е добро да се фокусираме на конкретниот случај, бидејќи вие индиректно ја поткрепувате интерпелацијата од страна на политичкиот субјект Левица, и од друга страна декларативно се претставувате нема да ја поткрепите. Добро би било да се дефинирате, те за интерпелацијата или сте против интерпелацијата. Благодарам.", "source_page": 37}
{"speaker": "Антонијо Милошоски", "raw_text": "Благодарам. Контра реплика, пратеничката Рина Ајдари, повелете.", "source_page": 37}
{"speaker": "Рина Ајдари", "raw_text": "Благодарам. Јас многу јасно кажав во мојот говор. Значи, не ја поткрепувам интерпелацијата бидејќи тоа го поднела партијата Левица, но и со сигурност не можеме да не ги истакнеме и слабостите, контрадикторните дејствија за кршење на Деловникот и скандалите од претседателот Африм Гаши. И немате кредибилност да зборувате додека од формирањето на новата Влада во Северна Македонија се намалил бројот на Албанците во јавната администрација, истакнавте дека ќе донесете промени, од прв заменик премиер сте поставиле заменик премиер Србин. И изјавите за 2001 година, за Охридскиот договор, од вашите лидери се скандалозни.", "source_page": 37}
{"speaker": "Антонијо Милошоски", "raw_text": "Благодарам. За реплика се јави колешката Мимоза Муса, повелете.", "source_page": 37}
{"speaker": "Мимоза Муса", "raw_text": "Благодарам почитуван потпретседател. Почитувани колеги, почитувани медиуми, почитувани граѓани, почитувана колешке Рина Ајдари, Треба да кажам дека сте досадни и бајати со темата за легитимност. Имате моноетничка легитимност, практично, иста работа. Во врска со работата на претседателот и преводот на материјали, ова е проблем кој ние сме го наследиле, значи, од претходната власт. Вие сте ги имале сите тие години власт и не сте постигнале да го решите еден проблем кој е главен, тоа е преводот на материјали. Сега се трудите да го ставите како вина на ВЛЕН и тој да ги реализира со сѐ што правите, со секој проблем кој чекате ние да го решиме. Друго кое сакам да го истакнам е многу почесно од ваша страна да ја имавте истата реакција кога настана еден сличен инцидент со претседателката Османи, кога беше Талат Џафери премиер кај нас. Во овој период со почеток на седниците со коректен однос спрема сите нас за давање на можност, и ако има некој недостаток и тогаш кога различни индивидуи сакаа до максимум да ја тегнат работата со процедурални, работата на претседателот беше со успех.", "source_page": 37, "end_page": 38}
{"speaker": "Антонијо Милошоски", "raw_text": "Благодарам. Одиме понатаму. Контра реплика има колешката Рина Ајдари, повелете.", "source_page": 38}
{"speaker": "Рина Ајдари", "raw_text": "Благодарам. Почитувана колешке, моноетничка коалиција реков, бидејќи да нема етничка легитимност, оваа коалиција е моноетничка бидејќи сте патерица на ВМРО во аргат, за жал, во нивни аргат, бидејќи гледаме случај на тргање на албанскиот јазик од институциите, тргање на знамето од фудбалски натпревари и отстранување на навивачите, а тоа и Законот им го овозможува. Друго прашање, зборувате за европска интеграција во тешко време во кое е Европа и со секој услов им помагате на другите да го променат стратешкиот курс на земјата. Ова не може да се прости. ДУИ е тука помеѓу вас.", "source_page": 38}
{"speaker": "Антонијо Милошоски", "raw_text": "Благодарам. Продолжуваме понатаму. Колешката Имрлије Салиу Фетаи има збор, повелете.", "source_page": 38}
{"speaker": "Имрлије Салиу Фетаи", "raw_text": "Благодарам. Почитуван господин Милошоски, почитувани колеги, почитувани медии, посебно вие почитувани граѓани, Во материјалот доставен за интерпелација од колегите од пратеничката група на Левица се наведени низа причини, според мене, сите неосновани против претседателот на Собранието, господин Африм Гаши. За да го аргументирам ова, ќе ми дозволите да цитирам: Спикерот работи на арбитрарен начин, непрофесионално и слично. Навистина донекаде ги разбирам колегите од Левица, за таков пристап, бидејќи за жал, за нив е многу тешко да поверуваат дека во една политичка средина толку контаминирана и со криминал, може да има корупција и злоупотреба на службата, може да има политичар како Африм Гаши кој и покрај тоа што се покажа како професионален политичари, се покажа и доста успешен за толку краток рок. Тој докажа дека со фанатизам ги пази и принципите на хуманоста. Во материјалот на интерпелацијата се броја седум причини за интерпелацијата, при што ценам дека една од нив е анти европскиот и анти НАТО, причини кои ја кажуваат нивната недоследност и се против секој демократски принцип. Да се каже дека претседателот на недоличен начин ја врши неговата должност, ова не може да биде ништо освен тоа. Што се однесува до првата точка од образложението на интерпелацијата, таа беше земена како аргумент, обележувањето на 11 јули, меѓународниот ден на Сребреница. Срамно ја искористивте оваа прилика да ја навредите муслиманската заедница и жените, од кои дел сум и јас. За жал, од вашата интерпелација јас се чувствувам навредена. И покрај вашето непочитување кон мене како колешка, но и како еден од ретките пратениците кој учествувал на таа седница за геноцидот на Сребреница и имал збор на таа седница. Во тој дел претседателот даде многу хуман став за да не се случи никогаш повеќе. За жал, денес овде, во Собранието на Република Северна Македонија се чувствувам навредена од моите колеги пратеници. Она што ме растажува повеќе од тоа, бошњачкиот пратеник на пратеничката група на Левица, кој ниту како Бошњак, ниту како Муслиман барем по име, не треба да дозволи тоа да се случи. Наместо тој да се заблагодари дека сите како припадниците на Албанци, македонски Христијани, Муслимани со голема хуманост и жалење да се присетиме на геноцидот на Бошњаците од Сребреница, наместо тој да учествува на таа седница, да го крене гласот, тој почна и со критика кон мене. Освен тоа, тој ги осуди тие кои учествуваа на тој жален трогателен настан. Наместо да го цени овој чекор, тој ме нападна и навреди. Јас лично бев меѓу овие жени. Дека ќе бидам навредена од колегите со кои делиме иста работна средина, ова не го очекував, но нека ви е на чест. Како и да е, сакам да ви кажам дека ова право ни е гарантирано со Устав. Во членот 19 од Уставот, слободата на верското убедување е загарантирано. Таму е загарантирано и јавно изразување на религијата, индивидуално или во заедница со другите. Уште еднаш потенцирам, не завршува тука, бидејќи вашата навреда продолжува уште подолу, велејќи дека покривањето на жените со шамија е потчинување и културна заостанатост. Ова е многу претенциозно. Шамијата е кодекс на облекување на милиони Муслиманки во светот. Освен тоа, шамијата не го менува интелектуалниот идентитет на човекот и никој не може да ме убеди дека соблекувањето на жената е еманципација, додека облекување е заостанатост. Може да се расправаме за ова до кога сакате, каде саката или до колку сакате. Но, знаете дека секогаш ќе бидете во грешка бидејќи ова е докажана и историски но и од ред други начини, научни студии бидејќи немам храброст и право да судам некого за соблекувањето. Сакам да означам и морам да нагласам реченицата од ставот С од првата точка. Присутните во салата беа принудени да учествуваат во верски ритуали, ова е премногу, ова ги премина границите на однесувањето на еден совесно избран пратеник. Во таа сала имаше и други пратеници и тие можат да сведочат дали биле принудени за нешто. Ако ви недостигаат информации може да ви помогнеме во тоа, но ако сакате да измислувате тези кои и служат на вашата агенда не можеме така лесно да ви дозволиме. Второ, ги изразува молкот од почит кон жртвите на геноцидот, тоа е негов избор и избор на секој од вас. Ако мислите дека секуларниот екстремизам треба да ја исклучува молитвата од животот на религиозните луѓе мора да ве разочарам, такво нешто не може да помине. Ве разбирам дека сонувате за свет без религија затоа што, можеби се уште живеете во верување на вашиот пророк Карл Маркс. Вие го обвинувате Африм Гаши за анти секуларност и пристап затоа морам да ве прашам. Во кој момент ги гледате тие анти секуларни активности. И, во многу значаен дел поради времето значи ќе скратам малку од мојот говор но вие не треба да заборавите бидејќи тој ден Африм Гаши, претседател на Собранието презеде мерки на заштитен начин како што е претседателката на Косово, една жена Албанка и со ова да се зачувуваат добро соседските односи помеѓу Македонија и Косово. И, за на крај ќе завршам со мојот говор тука повикувајќи се да најдете сила и да му побарате извинување на претседателот Африм Гаши. Ќе ви биде добро за вас да им побарате извинување на сите Албанци и на сите покриени жени, особено албанските муслиманки жени кои сте ги стигматизирале со лоши зборови. Ќе беше добро да ја повлечете оваа интерпелација бидејќи колку повеќе зборувате за неа толку повеќе му штетите на меѓуетничката и меѓу верската и ја загрозувате стабилноста на оваа држава со што сите сме обврзани да се грижиме. Мислам дека не треба да продолжите со ова. Ви благодарам.", "source_page": 38, "end_page": 39}
{"speaker": "Антонијо Милошоски", "raw_text": "Ви благодарам. За реплика е пријавен пратеникот Амар Мециновиќ, повелете.", "source_page": 39}
{"speaker": "Амар Мециновиќ", "raw_text": "Ви благодарам потпретседателе. Ја земам оваа реплика затоа што, бев ословен со име и презиме т.е бев ословен јас конкретно. Искрено не ми се ни верува за нападот кој го добив затоа што, всушност моето спомнување е за прв пат експлицитно да има повреда на правото на верување. Затоа што, вие рековте: Бошњачкиот пратеник и муслиман барем така по име ми делува. Тоа е ваш обид за мое дискредитирање и тоа е интересно што го имплицирате мислејќи дека така ќе ме дискредитирате а всушност јас како носител на изборна листа не, баш не е битно што сум по религиозно убедување и дали сум или дали не сум затоа што, сум добил контингент на гласови кој не може да има етнички мерила за да го измериме кој мене ме гласал. Тоа е токму поентата затоа што, ние овде имаме цел да решаваме проблеми и вашето имплицирање не само што е навреда не само што е повреда туку всушност и ја експлицира нашата поента денеска. Нашата поента е дека треба во 21 век денеска испадна Левица е дека нај проевропска партија о Парламентот. Значи, нај озбилно, не анахрони ретроградни средновековни идеи, тоа е целата вистина, барем да ви беше вам пророк, не знам Џон Лок или Монтескје или некој затоа што, тоа е времето, на просветителството сме поминале па сега ајде да одбереме идеолошки позиции, ние Карл Маркс а вие Монтескје или како и да е. Барем да имавте некоја таква позиција па да дебатираме суштински а не вие нас да не напаѓате на неосновани импликации. Вашето имплицирање за религиозно припаѓање или за потенцијален атеизам всушност го покажува вашето немање на капацитет за да го разберете граѓанскиот легимитет а на чекор сте од барање на Божји легимитет затоа што, веќе граѓанскиот веќе не постои. Постои етнички легимитет, следниот е Божји, ние сме припадници на таа вера, ние сме претставници. Значи, тоа е целата работа. Не само што сте ретроградни, средновековни сте. Апсолутно тоа е вистината. Под плаштот на етнички права вие едноставно го криете вашата неможност да дадете одговор на модерни прашања, на модерни проблеми и на модерни решенија кои треба да се понудат. И, се додека вие со овие аргументи ќе се служите, Македонија нема да може ни да процвета. А, знаеш кој ќе останува. Ќе остануваа само вашите деца кои имаат материјална корист од ова статус кво и тие што не можат да избегаат. Ви благодарам.", "source_page": 39}
{"speaker": "Антонијо Милошоски", "raw_text": "За контра реплика е пријавена колешката Имрлије Салиу Фетаи, повелете.", "source_page": 39}
{"speaker": "Имрлије Салиу Фетаи", "raw_text": "Почитуван колега, јас ве сфаќам за вашата нервоза бидејќи ќе беше подобро да ги браните манифестацијата на геноцидот но, многу е прифатливо од ваша страна дека вие како парламентарна група ги тргате на страна сите парламентарни групи што мислат различно од вас. Но, тоа што е позначајно да им излезете во пресрет на бошњачкиот комунитет. Ви благодарам.", "source_page": 39}
{"speaker": "Антонијо Милошоски", "raw_text": "бидејќи нема други пријавени за реплика. Следен за збор според редоследот е пратеникот Реџеп Исмаил, повелете.", "source_page": 40}
{"speaker": "Реџеп Исмаил", "raw_text": "Благодарам претседателе. Почитувани колеги, почитувана јавност. За жал денеска сме сведоци на тоа дека гледаме дека владејачко мнозинство е спремно по секоја цена да ги брани своите функционери па, дури и ако тие извршиле едни бескрупулозни прекршувања и на Уставот и на законите а и на принципот на секуларизам. За жал актуелниот претседател на Собранието кој е и предмет на оваа интерпелација, господинот Гаши, да имаше политичка култура самиот ќе си поднесеше оставка. А, видовме дека и во најава е дека владејачко мнозинство нема ни малку повеќе култура од она што владее моментално и по се изгледа дека ќе гласаат против односно нема да ја поддржат оваа интерпелација. Наместо да покажат политичка култура претседателот на Собранието Гаши да понесе политичка одговорност, они ни пуштаат голобради момчиња да не убедуваат дека сторителите пазете, за скандалот на меѓународниот аеродром биле казнети во МВР. Значи, ние тука со интерпелацијата не бараме претседателот Гаши да биде кривично казнет. Ние бараме политичка одговорност негова и тоа е поентата на интерпелацијата. Ако, значи оправданието да не се поддржи оваа иницијатива само заради тоа што биле казнети оние кои што учествувале во негово име, едноставно е политички идиотизам кој што не верувам дека ќе го свари ниту еден граѓанин без разлика од која етничка група припаѓа во Македонија. Да се вратам на она што за жал Гаши не е тука во Собранието, беа изнесени многу работи и од страна на Гаши и од страна на неговите сопартијци дека, значи имаше многу контрадикции во сето тоа. Прво, Гаши оправдуваше тоа што отишол со службено возило во Косово и на службено патување ја понел својата својата сопруга само заради тоа што он морал тоа да го направи затоа што, му налага неговата функција за од друга страна да каже дека тој не е инволвиран туку го праќа некого друг да заштити во овој случај дури и некој што не државјанин на нашата Република. Значи, за претседателката на Косово во меѓународниот аеродром да средел работа за скандалот да не бил поголем. Да пречел не знам што. Значи, ги поминавме сите безбедносни органи во државата па остана обезбедувањето на Гаши да оди и да средува работа таму. Значи, нели тоа постои за негово лично обезбедување, со него. Значи, во овој момент не било со него туку било пратено некаде за да обезбеди противправно дејствие на државјанин кој што не е дел од нашата Република. Што се однесува до она обвинување дека ние се интерпелацијава сме исламофоби, во исто време бевме обвинети и за русофибија. Ако ги погледнете сите индекси на исламофобија ќе забележите дека токму европските земји особено земјите на НАТО се едни од најголемите исламофобични општества. Да, да сум русофил, но руското општество не е исламофобично. А, вие драги колеги, со бранење на знамињата позади мене НАТО и Европската Унија, вие ги поддржувате исламофобичните и геноцидни политики кои што се случуваат на Блискиот Исток и со тоа треба да се соочите еден ден. Значи, вие сте исламофоби само што религијата ја искористувате за свои лични лукративни интереси. Не обвинувате за србофилство дека ние, пазете, со тоа што имаме став за непризнавање на Косово сме работеле за српските интереси. А, можеби не се запрашувате дека ние сме против и тоа нема да ни го забраните затоа што, не ни го забранува ни Уставот ни законите и тоа е наше политичко право да бидеме, да имаме таков став дека ние доколку имаме мнозинство ќе го отпризнаеме признавањето на Косово. И, тоа е поради српски интереси туку може да се запрашате границата со Косово е автопат на криминалот во Македонија, може да се запрашате дека територијата на Косово е територија за евазија на осудени криминалци во Македонија, можеби за тоа е причината заради која што се залагаме за признавање на Косово а не заради српските интереси и сега се прашувам, доколку утре Вулим дојде и му се јави на претседателот Гаши и му рече имам проблем на аеродром. Дали повторно претседателот Гаши ќе го прати своето обезбедување да оди и да интервенира за да не настане некој посебен поголем скандал. Дали ќе го направи тоа. Јавно го прашувам претседателот Гаши. Дали ќе го направи тоа за господинот Вулим. Вие овде нема кој да ги брани српските интереси, така. Па, вие во секоја прилика искажувате енормно србофобство. Замислете вие се залагате за излегување од регионална иницијатива Отворен Балкан која што има економски и инфраструктурни придобивки само заради тоа што е иницијатива на Република Србија. И, само заради тоа што не членува Косово, па поголемо србофобство од тоа нема ама бидејќи нема тука Срби и вие можете да бидете србофоби до бескрај ама некој кога ќе ви се спротивстави на тоа, а тоа е албанофобство, е тоа не може така. Ќе се навратам на секуларизмот во една обратна насока а тоа е дека секуларизмот не секогаш како принцип и цивилизациска придобивка обезбедува само не мешање на религијата и државата во полза на државата. Секуларизмот и те како е во полза и на религијата. Прво, секуларизмот обезбедува интегритет на религијата односно спречува токму вакви државници како Гаши да ги искористуваат религиските чувства за свои лични интереси и политички интриги. Секуларизмот ја обезбедува независноста на религиската пракса поради немешање на државата во религиските работи а не само обратно. Секуларизмот создава контекст каде што верските обреди се вршат исклучиво во верски објекти без да се мешаат политички работи на тоа. Замислете претседателот Гаши дури во својата одбрана политичка која што немаше правни аргументи се разбира. Си даде за дозвола дури и да направи верски суд дека ние кои што се залагаме оваа интерпелација не сме муслимани, замислете. Значи, тој си дозволи таква работа да направи, не знаејќи дека и доктрина на исламот не суди ради правење или не правење на верски обреди туку изричито строго суди за искористување на државниот Буџет односно со исламски речник кажано Бејтуљ Малат за лични интереси и тој тоа го направи. Да бевме ние во некоја шеријатска држава прво шеријатскиот суд ќе му пресудеше на Африм Гаши. А не ова Собрание кое што е храм на секуларизмот. Потоа, секуларизмот обезбедува инклузивност и толеранција поради тоа што вие со не почитување на принципот на секуларизам вие правите да една религија стане доминантна и потоа другите религии кои што се чувствуваат запоставени почнуваат да се чувствуваат не инклузивни, не толерантни и тука се создаваат меѓуверските проблеми. Затоа е важен секуларизмот и строго да се почитува секуларизмот за да не дојде до фаворизирање на една или друга религија. Потоа и конечно принципот на секуларизам обезбедува избирање на добар управник. Традицијата на исламските општества особено предвидува да се избере управник без разлика на неговите религиски или други придобивки туку да ја врши функцијата за тоа што е а вие фаворизирајќи религиски и етнички избраници само ја поттикнувате не трпеливоста. Благодарам.", "source_page": 40, "end_page": 41}
{"speaker": "Антонијо Милошоски", "raw_text": "Благодарам. За реплика е пријавен пратеникот Халил Снопче, повелете.", "source_page": 41}
{"speaker": "Халил Снопче", "raw_text": "Ви благодарам потпретседателе на Собранието. Уште едно обвинение кое што е неприфатливо од еден пратеник кој што е Турчин кој што имаше обвинение на директен начин кон пратениците на ВЛЕН можеби кон Албанците не знам каде му беше целта бидејќи ние сме биле исламофоби бидејќи го поддржуваме екстремниот исламизам во Средниот Исток. Дали сте свесни господине Реџеп што зборувате. Ние сме докажани во Македонија дека сме народ кој што е ориентиран на кај запад. Албанците се народ кој што се про американци, про НАТО, ние сме про Европската Унија. За вас знаеме дека сте против НАТО, против Европската Унија, ние знаеме дека вие сте со Србија, со Русија, знам дека ви е жал заради тоа што и Србија и Русија ја немаат таа сила во овие простори. Единствениот сосед кога никогаш немале претензии кон јазикот и територијата на оваа држава, никогаш не сме правеле ниту еден проблем. Ги спомнавте и Косово и Албанија. Ова треба да го знаете вие, вас ви пукна срцето за Србија, но Србија вас не ви ја прифаќа црквата. Но тоа го минира и постоењето на народот. За таа Србија за која што ви пука срцето, вас не ви ја признава црквата, Македонската православна црква. Ако вие немате вера, тогаш е ваш проблем. Ние сме верници, но верската состојба на една личност нема врска со секуларноста на државата. Не можете да ги измешате овие работи. Хипокризија пар екселанс. Народот што е проевропски, проамерика, значи ние сме биле поддржувачи на екстремизам од Блискиот Исток. Ова е само измислица.", "source_page": 41}
{"speaker": "Антонијо Милошоски", "raw_text": "Благодарам. За контра реплика колегата Реџеп Исмаил, повелете.", "source_page": 41}
{"speaker": "Реџеп Исмаил", "raw_text": "Благодарам. Колега Снопче, прво пак ги мешаш работите. Значи, Србија не ни ја признава црквата, туку СПЦ. Одвоена е религијата од државата и во Србија, значи секуларна е државата. Тоа е една работа. Втора работа, спорот меѓу СПЦ и МПЦ е решен. Не знам како уште тоа не го знаеш. Тоа е сосема друга работа. Мене ми е јасно дека вие сте за џелатите НАТО и се крстите во тоа знаме, ама тоа се џелати токму на исламскиот народ. А вие не обвинувате дека ние сме исламофоби. Ондак по вашата логика треба и ние да ве обвиниме дека сте исламогеноцидни затоа што палестинскиот народ, авганистанскиот, ирачкиот, сирискиот народ, токму овие ваши идеопоклоници беа и бомбардираа таму и сеуште вршат геноцид. Тоа е вистината.", "source_page": 41}
{"speaker": "Антонијо Милошоски", "raw_text": "За реплика е пријавен пратеникот Беким Ќоку, повелете.", "source_page": 41}
{"speaker": "Беким Ќоку", "raw_text": "Тогаш уште еднаш ќе истакнам, користите една реторика просто само за гласови, ќе се повторам уште еднаш да ви е јасно, добар познавач сум на концептите и еден вид на снобизам, еден вид на хипокризија. Ако вие претендирате дека само вие ги разбирате концептите, политичките концепти, филозофските концепти, што не е вистина. Правите и имате многу контрадикторни работи во ова што го велите и јас само ќе застанев на еден дел, за Косово, кој вие денес го истакнавте и тука фактички нема, имам дел од Програмата, имам извадено од изборната програма на Левица и неколку делови сакам да ги третирам. Бидејќи не сум подготвил ни тогаш, ни сега. Вие барате пример да се оттргне признанието на Косово, бидејќи тогаш вие тука истакнувате да се зголеми сигурноста и контролата помеѓу македонската и косовската граница и Македонија и Албанија, бидејќи тука има криминал, не цитирате, значи шпекулирате. Немате податоци за криминал. Вие кажувате, лажете дека криминалот се прави само помеѓу границите со Косово и Албанија. Контрадикторно е тоа што истовремено го фаворизирате Отворен Балкан каде што е и Албанија. Значи уште еднаш, слушнете добро, барате затворање на границите, строга контрола со Албанија, од друга страна барате фаворизирање на Отворен Балкан кој ги трга границите. Во Отворен Балкан вие не го сакате поради Албанија, туку поради Србија. Сте ги измешале концептите. Не ги познавате концептите. Вие го фаворизирате Путин и Вучиќ кои се десни екстремисти. Вие сте леви. Што барате? Дали вие ги разбирате концептите на левицата? Не ги разбирате, бидејќи нема да имавте некоја афилација, нешто како да кажам, некоја хармонија, синхронзирање помеѓу концептите на Путин и на Вучиќ. Зошто вие го штитите Вучиќ? Не разбирам, зошто го штитите Вучиќ? Така да вие сте грешка. Во Програмата зборувате за бугаризација на Македонија. Ги третирате нивните клубови како фашизоидни. Ги имате во Програмата. Бугарија и Албанците вас ви се пречка, тие ви се пречка. Вие имате концепти, нејасни концепти, контрадикторни, антиалбански и антибугарски. Но ова го правите за гласови, јас ве разбирам, ве разбирам бидејќи треба да го читате Кал Шмит, тој прави јасна разлика. Благодарам.", "source_page": 41, "end_page": 42}
{"speaker": "Антонијо Милошоски", "raw_text": "Благодарам. За контра реплика пратеникот Реџеп Исмаил, повелете. Јас само, колеги пратеници, ако ми дозволите само да дадам една сугестија, да се задржиме на темата која што е точка на дневен ред, да не испадне на крајот да гласаме за некого од соседството. Сепак имаме предлог кој што се однесува на актуелен наш функционер.", "source_page": 42}
{"speaker": "Реџеп Исмаил", "raw_text": "Благодарам. Колега, значи не Албанија. Албанија и Косово се две различни држави. Не Албанија. Туку границата со Косово е автопат на криминалот. Значи, те молам, Албанија е дел од Отворен Балкан и со тоа немаме проблем. Значи уште еднаш се докажува дека не сме албанофобични и не го браниме Вучиќ. Значи тоа е една работа. Вие немојте да ни судите дали сме ние екстремни левичари или какви. Ние сме пред се антиимперијалисти, а вие сте заедно со империјалистите, тоа е вистината. А, зошто ние имаме проблем со Косово и Бугарија. Па поучени од Втората светска војна и поучени од сега модернава историја гледаме дека проблемот со Бугарија е таков како што е. Уште еднаш претендира да ја испобугарчи оваа територија и да ја приклучи кон фашистичката Европа. Значи имаме проблем со тоа. Со овие услови не сакаме да бидеме дел од Европската...", "source_page": 42}
{"speaker": "Антонијо Милошоски", "raw_text": "Благодарам. Нема други реплики. Понатаму, според утврдениот редослед за збор е пријавен пратеникот Садула Дураки, повелете.", "source_page": 42}
{"speaker": "Садула Дураки", "raw_text": "Почитуван потпретседател на Собранието. Почитувани пратеници, Би сакал да бидам краток во мојот говор, но мојата желба би била кога има интерпелација за лицето Африм Гаши би требало тој да биде присутен овде во Собранието, бидејќи го носи презимето Гаши, каде што ова племе Гаши е заслужено, каде што се познава по тоа дека биле добри луѓе, паметни и кај нашиот народ имаме една народна изрека: Во секое племе има и точки, точки, нема тоа да го кажам. А вие Африм припаѓате на оваа категорија. Без гласот на мнозинството Албанци го фати ова место како слуга. Затоа не очекуваме нешто добро од ваша страна. Ме чуди фактот поради тоа што во 2021 година кога Таравари заедно со оваа група радикални левичари се обиде да постигне 61 пратеник, да ја сруши Владата во 2021 година. За чудење, вие не се определивте на страната на Таравари. Но, кој те терал да ја искористиш 2021 година дека Албанците биле против Македонците. Албанците не биле против Македонците, против македонскиот народ никогаш. Но, секогаш биле против правењето политика во оваа држава, во оваа заедничка држава, а не против македонскиот народ. Албанците во спротивно секогаш им помагале на македонскиот народ. Треба да објасниш пред граѓаните на Република Северна Македонија, особено вашите врски со синот на Бедри Шабани, работник со Срџан Росич, на Александар Вулин каде што нивните врски се со Путин. Африм, советник ти беше Декрија Шабани, неговиот син. Не знам денеска дали го имаш или не. Оваа интерпелација не ја поддржувам бидејќи вие левичарската група имате патолошки страв од албанскиот јазик. Димитар, албанскиот јазик не убива, не прави геноцид, исто така овој јазик го зборувал и Александар Велики кој што сте го поставиле во центарот на Скопје на скопскиот плоштад. Димитар, што лошо ја снајде Швајцарија кога се пишуваат и говорат четири јазици во државните институции, германскиот, францускиот, италијанскиот и швајцарскиот јазик. Напротив, швајцарската држава се прошири и се разви каде што и нашите и вашите граѓани одат и работат во Швајцарија и ние оваа заедничка држава да ја направиме Швајцарија. Со вашиот речник не дека ќе има Македонија, нема да има воопшто Македонија. Ќе има голема мешаница, невозможно е да постои оваа држава без Албанците. Не заборавај дека ние не дуваме кон огнот, но вие го поттикнувате огинот. Јас мислам дека елитниот дел од Македонците ќе бидат посвесни. Благодарам.", "source_page": 42}
{"speaker": "Антонијо Милошоски", "raw_text": "Благодарам. Понатаму, според утврдениот редослед за збор е пријавена пратеничката Фериде Хаџиу од ВЛЕН, повелете.", "source_page": 42}
{"speaker": "Хаџиу Фериде", "raw_text": "Почитуван потпретседател на Собранието на Република Северна Македонија. Почитувани пратеници, почитувани медиуми и вие граѓани, Го прочитав образложението на Интерпелацијата и да сум искрена, воопшто не бев зачудена. Прво, партијата Левица е расистичка партија, оксиморон, бидејќи левите партии не се националистички. Тие го поткрепуваат соживотот и плурализмот. Зошто не ме зачуди Интерпелацијата е тоа што Левица е расистичка партија, образложението е преполн со хипокризија, лаги и расизам. Во првата точка Левица го критикуваше претседателот на Собрание господин Африм Гаши поради жртвите од геноцидот во Сребреница. И тоа што му пречеше на Апасиев се молитвите, според Исламот, така што биле проблем ова и за Младич и другите одговорни за Бошњаците во Сребреница. Господине Апасиев, дали не ви е срам што вие сте на линија со тие кои направиле геноцид во Сребреница. Дали имате човечки чувства. Како можете самите да се именувате како леви кога ви пречат ритуалите на некоја друга вера. Вие не сте левица. Вие сте националистичка и расистичка партија. Вие немате ниту една врска со левата идеологија. Вие само така сте ја именувале вашата партија Левица, бидејќи кога сте ја именувале беше тренд да си левица како Сириза во Грција и Косово. Но вие, ќе потенцирам, немате ниту еден дел од левите партии, ниту една лева партија нема да им пречеше симболиката на исламските верби. За да се потсети за геноцидот од Сребреница. Во врска со вториот дел од образложението и инцидентот во вип делот на скопскиот аеродром каде што беше присутен и претседателка на соседната држава Вјоса Османи. Интервенцијата на претседателот на Собранието на Република Северна Македонија беше право и беше да не настане дипломатски скандал со еден наш сосед. Прекина еден инцидент како жена и пратеник го вреднувам ангажманот на претседателот Африм Гаши да се опфатат институциите, во еден инцидент кој може да се перфетира како низок ген. Еден ваков инцидент нема никогаш спрема српскиот претседател Александар Вучиќ, за Еди Рама или премиерот Арбин Курти. Гаши со неговата интервенција ја спаси нашата држава од парцепцијата на една држава да се ориентира како низогена, бидејќи многу феминисти аргументираат да гардиените се три пати поостри кон ова, против нив имаат жени. Значи Африм Гаши ја зачувал државата и се одбранил од дипломатски инцидент. Ги намалил инцидентите, меѓу етничките инциденти, бидејќи има Албанци и не Албанци во оваа држава, кој инцидентот во скопскиот аеродром го перципираат како албанофобен настан. Во врска со другата точка, држењето на албанското знаме во канцелариите на претседателот и толку многу ви пречи кршењето на Уставот на Република Северна Македонија, тогаш спротивно на Уставот е начинот како сте го запишале вашето образложение за Интерпелацијата. Кога само еден случај, само еднаш сте го истакнале името на државата Северна Македонија, но не албанското знаме тоа што ве загрижува. Вие се загрижувате бидејќи сте расисти и дека ги мразите Албанците. Уставот на Република Северна Македонија вие секој ден ја газите правејќи се расист и не почитувајќи го секогаш уставното име. Господин Африм Гаши со неговите дела ја покажа стратешката визија и давајќи ни поткрепа да работиме заедно за да ги постигнеме заедничките цели. Локвенцијата и јасноста со која тој комуницирал за него се мотив за сите нас. Господин Африм Гаши е кандидат најдобар кандидат за да раководи со Собранието на Република Северна Македонија. За разлика Африм Гаши никогаш не користел дискриминаторски говор било за верски. Гаши е умерен во политиката, е добар лидер и човек со голем интегритет. Политиката на Република Северна Македонија има потреба од ваков раководител кој промовира со живот и разбирање помеѓу сите граѓани. Успешното завршување на задачите кажува за неговата способност да раководи со ефикасност, интегритет. Постигнатите резултати под негово раководство се сведоштво за напорите и неговиот висок професионализам. Со одлучноста покажал дека е добар раководител кој не застанува пред предизвиците тие ги создава како можност за државата. Исполнувањето на задачите кој се многу значајни е јасен показател за способните да се балансира различните интереси овозможувајќи секоја Собранието да функционира на оптимален начин. Поради работата на Гаши значењето, работењето во Собранието се исполнуваат со ефикасност и транспарентност. Гледајќи на граѓаните сигурност и доверба во граѓаните. Благодарам.", "source_page": 42, "end_page": 43}
{"speaker": "Антонијо Милошоски", "raw_text": "Благодарам. За реплика колегата Реџеп Исмаил.", "source_page": 43}
{"speaker": "Реџеп Исмаил", "raw_text": "Благодарам. Колешке не знам дали е добар преводот или вие тоа кажавте. Како можете да кажете дека сме расисти. Од иста раса сме. Која раса сум јас или Апасиев, какво е тоа обвинување, расисти. До сега вашиот координатор викаше да не ги користиме тие термини. Ова нема логика како јас да дебатирам со вас. Ондак јас ја прифаќам предизикот го прифаќам, вие ослововујатеме како сакате, ама и ние ќе кажуваме тоа што сакаме. Ама ние имаме аргументи за тоа. Значи, ако се погледне споменикот на Џемо Хасан, зошто нема на пример на Џеват Агол, зошто идол ви е Џемо Хаса а не Џевад Агони. Значи, имаме проблем со идеолошка поделба. Значи оној кои што бил соработник на фашистичките војски тука во втората светска војна, тој бил херој. Ако одите во вашите училишта кој се администрирани од ваши кадри, ќе видите карти на Голема Албанија. И сите овие дејанија можам уште 15 да ви наредам се во спротивност на резолуцијата на Обединетите Нации која што се залага за против политики на рехабилитација на неофашизмот и неговите деривати. И вие сте само еден дериват на неофашистичките појави во Европа, а поготово во Македонија. за жал така е колешке. Расисти, мислам дека тоа е многу глупо да се зборува. Зошто, еве повторно веќе. Значи, вие те во коализија и со вашиот партнер. Сега вие викате дека Африм Гаши е херој пошто спасил дипломатски скандал. Го оградија по тоа владејачката партија, искочи и кажа дека згрешиле од Министерство за внатрешни работи и дека биле соодветно казнети. Дајте бе договорете се што е што. Барем бидете како овие од ЗНОМ. Они писнаа дека е ваква, а поради тоа што треба да делат работни места не проблем ќе го поддржам Гаши и понатаму во неговото дивеење низ државата. Значи, проблемот е во тоа дека вие не правите разлика помеѓу секуларизам, помеѓу залагање за одвојување на верата и државата. Односно и некој религиозни луѓе не сакаат да бидат дел од заедница формална, туку и интимно и лично си ги практикуваат нивните верски обреди. И тоа е цикуларизмот. Дали заштити на од вас кој што вие камшикувате по пат заради тоа што ние не ги практикуваме верските одредби како што вие сте замислиле. Тоа така не може. Благодарам.", "source_page": 43, "end_page": 44}
{"speaker": "Антонијо Милошоски", "raw_text": "Благодарам. За контра реплика колешката Хаџиу, повелете.", "source_page": 44}
{"speaker": "Хаџиу Фериде", "raw_text": "Благодарам потпретседателе. Почитуван колега од опозицијата. Разбирам многу добро, го разбирам многу добро кој ги подигна. Но, најдете ми еден лидер лев лидер каде да е во светот кој има проблем со културата и верата. Напротив сите леви партии се против борбата за еден према друг. Да не должам многу, значи ќе завршам со еден збор, кој кажува многу добро. Значи, лаењето не е страв, но ве покажува вас во патот. Благодарам.", "source_page": 44}
{"speaker": "Антонијо Милошоски", "raw_text": "Продолжуваме понатаму. Следна за збор е колешката Дијана Тоска од колаицијата Европски Фронт, повелете.", "source_page": 44}
{"speaker": "Дијана Тоска", "raw_text": "Почитувани колеги, почитувани претставници на медиумите кои што не следат секако, драги граѓани, почитуван потпретседателе на Собранието. Надевајќи се дека ќе биде тука претседателот на Собранието Африм Гаши, он рече дека ќе не следи од неговиот кабинет тогаш ќе му се обратам него со надеж дека не следи од неговата канцеларија, од неговиот кабинет. Почитуван претседателе на Собранието на почеток дозволете ми да ви честитам како постигнавте да ги кршите сите наши очекувања и на тие што беа погласни со критиките кон вас. Бидејќи вие постигнавте да провоцирате интерпелација пред да стигнеме 100 дена во вашата позиција. Но, ова чествување се прави од лицето со кои се насмејувате од ноември 2021 година, од таа маса. И на крај третиот аргумент да го почнам овој говор да ви честитам дека лицето кое што вие не сте го гласале за 2017 година и во 2020 година задно со колегите од Европскиот Фронт нема да ја поддржи интерпелацијата против вас. Но, ова не ослободува должноста да вас како претседател на Собранието и со вашите коалиции во овој дел верувајте претседателе можеби не гледате од кабинетот би сакала многу денеска да зборевме за развојот и унапредувањето на Албанскиот јазик во Собранието. За развитокот на меѓу човековите односи за процесот за евро интеграција и уставните измени. Кој што како што изгледа сега се пот прашина во вашите фиоки во државните институции. За развојни политики за граѓаните, но еве после одморите треба да се сретнеме и да дебатираме и да аргументираме за интерпелација против вас, која што е подигната од Левица. Но, за некој Левица поднесе интерпелација. Додека Левица поднесе интерпелација вас ве поддржува големиот брат, вашиот брат ВМРО ДПМНЕ. Заедно со партнерите против Албанците кој што секој ден шират говорна омраза кон Албанците. Од друга страна јавно велат дека Африм Гаши треба да биде претседател на Собранието бидејќи тие имаат поголеми цели од колку да се занимаваат со Африм Гаши моментално. И за ова треба да ви честитам во наводници се разбира. Фактот дека се гледаме поради после одморите и дискутираме за претседателот на Собранието, имав почеток дека за нас не е добро како колеги можеби и недобри за граѓаните кои што би гласале секако дека граѓаните ќе имаат разбирање гледаат кој што е и како ве води коалицијата ВМРО ДПМНЕ со дополнителна листа со Албанци и движењето ЗНАМ. Ова листа на Албанците кој што ги заборави уставните измени и дека вие велите дека ќе го условувате влегувањето во Владата со уставните измени. Како и да е да ја видиме интерпелацијата. Под еден молитвата во Собрание за да бидеме реални беше молитва после втората светска војна бидејќи ова ќе ги измеша религијата, верувањето и државата. Ова нема да има никакво мешање, ова нема да помине бидејќи доаѓа од нив каде што не ги прифаќаат надворешните политики на поранешниот министер Бујар Османи кој за да има поддршка ова резолуција за убиството над 8 илјади граѓани, ова е геноцид само да броите над 8 илјади лица, само да ги изброите е многу, а не да ги убивате. Добро, сакам да ви спомнам претседателе на Собранието и вие од ВЛЕМ бидејќи вие бевте најголем критичар на доктор Бујар Османи со вашиот поголем брат и сега се подигнува интерпелација без да поминат 100 дена од вашиот избор. За нешто кој што ова го подржи во Обединетите Нации. Народот вели, немој да отвориш гроб на друг зошто сам таму ќе паднеш. Би била многу горда за оваа молба за овдека. Под два, сега ќе го спомнам случајот претседателот на Косово. И овдека има многу дилеми бидејќи од вие ја соочувавте позицијата на Собранието, а вашиот министер за внатрешни, министерот на вашиот голем брат ви го суспендираше од работа шефот на обезбедувањето. Не знам дали сте во овој случај седите удобно додека некој да остане без работа. Јас да би бил претседател на Собранието, јас не би можел да бидам смирена кога знам дека некој нема леб да однесе дома. Употребата на македонскиот јазик Африм Гаши повеќе се грижи за македонскиот јазик од колку за употребата на албанскиот јазик. Тоа сме го виделе и сме сведоци особено во неколку седници треба да почне малку да се поправи. Ние моментално за кој што дискутираме за употребата на Албанскиот јазик и за материјалите кој што не ни ги поднесува на време поднесовме барање до нив до него на 05 јули побаравме да ни се достават сите материјали и на албански јазик. Второто е на 17 јули итно побараме материјалите да ни се достават и на албанскиот јазик. Еве кај ви се активирани. Овие дописи ги поднесовме врз основа на член 3 и од Законот за употреба на јазиците и овие не се земени во предвид. Ве потсетувам дека јазиците се значајни за културата и непочитувањето на статусот на албанскиот јазик може да создадат чувства на не сигурност и не правда меѓу Албанците. Ова не го посакуваме ниту ние ниту вие. Затоа што стабилноста е многу значајна за регионалната стабилност на Балканот. За на крај вие сте говорници кај Албанците и во Владата влеговте како претседател на Собранието бидејќи поголемиот брат ви ја даде раката и пред завршување на парламентарните избори. Значи, ова е рака подадена од ВМРО ДПМНЕ и со среќа нека ви е на сите граѓани. Благодарам.", "source_page": 44, "end_page": 45}
{"speaker": "Антонијо Милошоски", "raw_text": "Благодарам. За реплика колешката Салиу Фетаи, повелете.", "source_page": 45}
{"speaker": "Салиу Фетаи", "raw_text": "Почитувана колешке, реално вашиот говор ме интегрираше и точките кој што ги спомнавте јас би сакала како вас да се навратиме на работите кој што не водат кон Европската Унија, вие многу добро ги спомнавте. Тие работи кои што се за 22 години не сте ги направиле сами бидејќи знаете многу добро кај нас е стагнација. Било со уставните измени, било недостатоците на албанскиот јазик. Но, кога го спомнувавте Африм Гаши и човековите односи би сакал да ми укажам дека има кој да го брани Африм Гаши, мислам дека за вашата коалиција овој е еден нов вид на политиканство и на политичари бидејќи е многу хуман за човековите односи што ги спомнавте. И ова го докажав со сите колеги овдека кога го спомнувавте Бујар Османи сакав да ви кажам една значајна точка, во текот на позицијата која што ја имал како надворешни работи никогаш не го посети Косово и да ги чува меѓу етничките односи со една значајна држава и автор со 9-те точки против Косово заедно со Вучиќ каде што јавноста е многу добро ги познава овие работи. Благодарам.", "source_page": 45}
{"speaker": "Антонијо Милошоски", "raw_text": "Контра реплика колешката Дијана Тоска, повелете.", "source_page": 45}
{"speaker": "Дијана Тоска", "raw_text": "Почитувана колешке, министер како Бујар Османи денес и сто години нема да има во оваа Влада. Бујар Османи го познава целиот свет на меѓународен план е нај прифатлив министер од сите политички елити. Под 2, тоа што се однесува до уставот ние и вие слушаме бидејќи јас ве слушав со внимание, а тоа што се однесува до уставните измени ние потпишавме договор дека не влегуваме во Влада никако без да имаме уставни измени. Вие исто така прокламиравте не еднаш, но можеби повеќе од десет пати, дека и вие нема да влегувате во Влада. Но, вашите лидери Арбер Таравари и другите не почитуваат тие верувања што ги направија јавно.", "source_page": 45}
{"speaker": "Антонијо Милошоски", "raw_text": "Продолжуваме понатаму. Следна за збор е колешката Калтрина Беќири, повелете.", "source_page": 45}
{"speaker": "Калтрина Беќири", "raw_text": "Почитуван потпретседател, почитувани колеги пратеници, почитувани медиуми. Дискутираме за довербата на претседателот на Собранието Африм Гаши. Не е ништо надвор, постапка за Собранието преставува, но незаконски е фактот е оваа недоверба. За претседателот на Собранието по мое мислење ви симна не една, туку повеќе маски кои ги имаат претставниците на опозициските партии и сега ќе ги аргументирам ова. Довербата иницирана од партијата Левица, партија која со нејзините дејствија докажа дека има комунистичка идеологија и ориентација и директна поткрепа од Русија, работа која самите претставници на оваа власт не го кријат. Но причината, единствената причина зошто покренаа доверба е фактот е да Африм Гаши е Албанец, а не други причини кои ги запишале. Од друга страна оваа интерпелација е поткрепена од СДСМ која најмалку пред јавноста се прокламира како европска со концепт едно општество за сите, без предрасуди итн. Партиите кои во првите два месеци во опозиција им паднаа маските е партија чии лидери со главата се во Македонија и го придобиваат народот, но со мислење се во Белград и работат по наредба на Белград и за ова беше сведок и Блерим Рамадани, случајот со Блерим Рамадани каде Левица го именува како криминалец секој ден правејќи притисок бараше да се екстрадира во Србија. На многу итар начин во оваа интерпелација игра и ДУИ со нејзините партнери од Европскиот Фронт бидејќи од другата страна се координира со СДСМ и Левица да се покрене оваа интерпелација, а од друга страна се прави како да го штити Африм Гаши. Но џабе ви е да ја играте улогата на лисицата, граѓаните ви ги научија игрите. Сега не само што не ви веруваат, но и видоа колку лесно ви паднаа маските. Довербата на претседателот Албанец координиран од Русија, се координира со ДУИ и СДСМ за кои не знаеме кое не нивното лице, а која е маската. Значи дали за ДУИ и СДСМ е проевропската ориентација или со Левица се враќаат во Белград и нивните руски пријатели. Како и да е вашата слика за господинот Гаши се знае која е. Фактот е што вие како ДУИ така и СДСМ не сака институциите да функционираат таму како што им доликува на една држава. Вие институциите ги гледате како место и како циркус. Кога бевте на власт министрите ги користевте за фудбал, додека министерствата за циркус. Вие не сакавте институциите да се функционални, да служат на народот и да работат што повеќе да местото што побрзо да е дел од Европската Унија. Вие сакате по институцијата да имате придобивка за вас и за вашите блиски, додека Собранието највисоката институција во државата сака да функционира како циркус кој вие како политички акробати помеѓу седниците кои директни се емитуваат да правите различни гестикулации, да играте улога како да се боксери сте готови да боксирате. Но до сега не сте кажале многу освен како манипулатори што освен што сте покренале недоверба кај граѓаните кои се со различна политичка припадност и тие што се од различна етничка или верска припадност, со единствена цел да ја криете штетата која што ја создале. Да се убедиме, вашиот циркус и шампионатот за фудбал заврши и на крајот излеговте како губитници. Затоа реално, не можете добро да спиете и што правите го користите вашиот партнер Левица да има нови сцени. Вие не сте чесни бидејќи сега функциите се во служба на граѓаните, тие не работат за интересите на партиите и нивните семејства, тоа се 100% во служба на народот. Собранието е во целосна функција според Деловникот, според Уставот ги врши задачите за да ги анализира актуелните закони, да разгледа предлози кои доаѓаат од централната власт, но и од граѓаните и цивилниот сектор и да ги воспостави тие кои се во интерес на граѓаните и на државата. А ваша жал, сега државата оди во потребните реформи за интеграција во Европската Унија и пропаднаа вашите сценарија со Белград, да не испраќате во Москва и лошата вест за вас е после овој театар нема да ракоплескате бидејќи граѓаните ќе ви викаат. Бидејќи вие сте одлучиле да играте улогата на Левица на крајот не ви останува ништо да на крај да завршите со ова. И на пратениците на Левица ќе им кажам, после интерпелацијата да ви испратат еден автобус и на ДУИ и СДСМ заедно да одите на гробот на Енвер Хоџа и потоа продолжите во Белград, после во Москва на гробот на Ленин и Сталин бидејќи граѓаните ве осудија многу лошо. Благодарам. (Со седницата продолжи да заседава госпоѓата Весна Бендевска, потпретседател на Собранието на Република Северна Македонија)", "source_page": 45, "end_page": 46}
{"speaker": "Весна Бендевска", "raw_text": "Благодарам. За реплика се јави пратеникот Сали Мурати, повелете.", "source_page": 46}
{"speaker": "Сали Мурати", "raw_text": "Во интерес на времето госпоѓа Калтрина паушални наводите и обвинувањата по Европскиот фронт. Очекував да имате аргументи за интерпелацијата, но за жал целиот ваш говор беше паушално без никакви аргументи и без никакви докази да се одбранат. Еве јас во мојот говор бидејќи немав време за точката 7 во врска повреда на деловнички одредби за работа на пратениците. Уште денеска добиваме пак скратена постапка, ние три месеци работиме по диктатот на претседател на Собрание секој ден со скратена постапка. Верувајте ниту еден пратеник не знае на која Комисија што се одлучуваше. Еве денеска имавме Комисија, оттука трчаме таму итн. ситуацијата со работата на Собранието по изминатите три месеци и во сите собраниски комисии е најмногу загрижувачка и бара итно внимание. Злоупотребата на скратените постапки преставува сериозна повреда не само на Деловникот, туку и на основните принципи на парламентарната демократија. Дозволете ми да ја елаборирам оваа точка. Скратените постапки првично замислени во Деловникот како исклучок сега за жал се користи како правило за речиси секој законски предлог во измени и дополнувањата. Оваа практика директно го нарушува духот и словото на Деловникот поткрепувајќи ја улогата на Собранието како законодавно тело и деградирајќи го целиот демократски процес. Соочени сме со аспурдни ситуации каде десетици измени на закони и дополнувања со стотици страници материјали се презентираат за разгледување во неприфатлив краток временски рок од 10, 15 , 20 саати, 100, 200 страници материјали, јас не знам кој е тој брилијантен пратеник дека може да ги помине овие материјали. Како пратеници нашата должност е темелно разгледување и анализа на законските предлози и целосно оневозможување под вакви услови. Денеска само во Законодавноправната комисија сме имале предлог измени на 4 закони, а ниту еден пратеник немаше коментар бидејќи немавме време бидејќи цел дел сме ние тука. По скратена постапка, ако не е филтер Собрание каде е филтерот. Отсуството на консултации со опозицијата и систематското одбивање на сите забелешки во работните комисии го претвори Собранието во инструмент на извршната власт. Ова претставува директен удар врз принципот на поделбата на власта.", "source_page": 46}
{"speaker": "Весна Бендевска", "raw_text": "Благодарам. Контра реплика госпоѓата пратеник Калтрина Беќири, повелете.", "source_page": 46}
{"speaker": "Калтрина Беќири", "raw_text": "Само сакав да потсетам колегата пратеник немаше реплика, но го заврши неговиот говор. Благодарам.", "source_page": 46}
{"speaker": "Весна Бендевска", "raw_text": "Благодарам. Следна за реплика и пријавена пратеничката Дијана Тоска, повелете.", "source_page": 46}
{"speaker": "Дијана Тоска", "raw_text": "Значи говорот не му доликува на една госпоѓа пратеник и треба да го задржиме нивото на говор. Ова е ваш избор, сите овие ваши карања како да ДУИ да не направила ништо, еве да почнеме по ред, да почнеме по ред. ќе почнам од тоа што мене најмногу ми гори. Стоиљковиќ сме го нашле, ние никогаш не сме го направиле министер Стоиљковиќ, никогаш. Под два, оди во службена посета на Србија. Кој го тргна балансерот, каде се работите пред 6 месеци. Каде се вашите табли кои се тргаат. Немојте, вие никогаш нема да ја имате силата на ДУИ, само ќе ја тргнете, само ќе ја сонувате.", "source_page": 46, "end_page": 47}
{"speaker": "Весна Бендевска", "raw_text": "Благодарам. Контра реплика колешката Калтрина Беќири, повелете.", "source_page": 47}
{"speaker": "Калтрина Беќири", "raw_text": "Колешке колку што знам јас од 2002 година тој беше дел од коалицијата во 2002 година вие бевте на власт колку што знам.", "source_page": 47}
{"speaker": "Весна Бендевска", "raw_text": "Благодарам. Следна за реплика и пријавена пратеничката Рина Ајдари, повелете.", "source_page": 47}
{"speaker": "Рина Ајдари", "raw_text": "Почитувана колешке, колку многу дискутираме и вие уште не сте сфатиле дека ние го браниме Африм Гаши, ние сме овдека само да ги заштитиме нашите стратешки ориентации, програмски и политички. Сега во вашиот говор ништо не видов, ниту еден аргумент и второ жал ми е да го кажам од моето искуство што сум слушнал и што слушаме една госпоѓа не може да каже на овој речник многу низок. Вие дискутиравте за неуспесите на ДУИ со вашите неуспеси, само два месеци сте на власт и уште еднаш ќе ви спомнам нема меритокрација, но има непотизам и вие го знаете ова многу добро. Ги скративте средствата за Коридорот 8 и му давате предност на Коридорот 10. Друго Албанците ги бркате од работните места и ова нема да ви го заборават Албанците низ историјата. Што стана со балансерот, каде е албанската академија ја заборавивте. Каде е ветувањето 10 илјади евра за секој граѓанин. Вие вчера се фалевте со Букварот и нашиот министер ги има сите заслуги, но вие излеговте и се сликавте со унифицираниот Буквар. Но ќе споменете, ова ги спомнувате само за политички поени, но ние не гледаме дека како дел од коалицијата и како дел од Владата да преземете конкретни чекори кон уставните измени и ова е многу опасна работа. Изјавувате дека не ја знаете албанската химна, ветувавте дека ќе ги затворите игрите на среќа и ова не го направивте и на крајот го намалувате данокот за македонските олигарси. Не знам како ќе излегувате пред јавноста да ги оправдате сите скандали, сите дејствија кои што се контроверзни на штета на граѓаните. Благодарам.", "source_page": 47}
{"speaker": "Весна Бендевска", "raw_text": "Благодарам. Контра реплика колешката Калтрина Беќири, повелете.", "source_page": 47}
{"speaker": "Калтрина Беќири", "raw_text": "Почитувана колешке, само два збора за на крајот да кажам дека вистината не е, вас само ви се чини дека ова е разговор на многу ниско ниво. Благодарам.", "source_page": 47}
{"speaker": "Весна Бендевска", "raw_text": "Благодарам. Според редоследот за говор е пратеникот Амар Мециновиќ, повелете.", "source_page": 47}
{"speaker": "Амар Мециновиќ", "raw_text": "Ви благодарам потпретседателке. Со оглед на тоа дека јас сум последниот говорник од пратеничката група која ја поднесе оваа интерпелација и со оглед на тоа дека исцрпно беа аргументирани сите аргументи во однос на интерпелација и со оглед на тоа дека во јавноста постои консензус дека интерпелацијата е оправдана и неопходна јас нема да задржам на дополнителна аргументација и на бранење на нешто што е веќе одбрането и што е веќе заклучено и нешто што само треба да се пристапи и да се има политичка волја и храброст која ќе видиме а, која е најверојатно нема да ја покажат тука пратениците на ВМРО ДПМНЕ, а пред која се исправени. Ова е всушност еден тест за ВМРО ДПМНЕ пред се, а потоа и за ЗНАМ затоа што вие нормално дека ќе се користите со не артикулирани аргументи. Во однос на моето излагање јас би сакал да направам едно сиже кое всушност ќе ги разгледа вашите аргументи и за тоа што денеска најмногу се фативме за етикетите кои вие ги расфрлавте расисти, нацисти, неонацисти, националсоцијалисти, фашисти и се натаму. Тоа прво не е само од оваа седница, тоа е ваш наратив со години кои не сфаќате дека не ви функционира едноставно, но сепак видете да го исползувате. Јас ќе ви дадам одговор. Еден термин кој што беше апсолутно точен, а тоа е популисти и всушност тоа што на вас ви пречи, тоа за кое немате одговор прво затоа што сте анахрони политичари, со анахрони политики. Второ затоа што сте импотентни и не компетентни да одговорите на модерен популизам, во овој случај левиот популизам тогаш во бунило пробувате да се најдете со други етикети кои можат да ја донесат дебатата во ваша полза. И затоа што денеска вие бевте на браникот на западната цивилизација од Левица ќе го искористам на еден либерален филозоф, на либерален политички филозоф доста еминентен во круговите на западната либерална мисла која вие денеска ја браните, а тоа е Мајкл Сендал. Тој вели дека има еден концепт сака да објасни зошто после 2016 година на западот има пораст на популизам и на успех на политички партии, ова вам што ви се случува со нас. Тој вели дека прво книгата ја насловува Тиранија на меритократијата и ќе видите зошто, затоа што првиот проблем што тој смета дека допринесува на раст на популизмот е економската дислокација. Океј тоа е доста јасно. Вториот елемент е демографската промена во Западна Европа и во Америка со мигрантските кризи, ние во Македонија немаме таков контекст, но следејќи ги нивните политички трендови нормално дека ова навлага и кај нас. Интересниот момент драги и почитувани колеги го нарекува снобизмот на елитата, од одбраната на Африм Гаши до сите ваши излагања, се што видовме е еден еклатантен пример на снобизам на отуѓена елита всушност и ова допринесува Левица да има успех, не нешто друго. Затоа што вие со вашите постапки ни отворате простор за успех. Овој снобизам на елитата, гласачите го казнуваат, така што овој феномен на популистички партии се вели дека е бунт на гласачите против политичарите од естаблишментот кој, пратете, за да ја оправдаат својата перпетуална владејачка позиција сметаат дека нивните креденцијали, нивните позиции, нивната моќ и нивните пари се добиени по заслуга. И тука лежи проблемот. Вие сметате дека повредата на Уставот, повредата на политичката волја на граѓаните не е толку проблем, затоа што вие, вашата партија, Африм Гаши, јас, ти, сме заслужиле да бидеме тука. Вие навистина верувате дека сте најспособни. И затоа работничката класа, во исто време, се осеќа маргинализирано во склоп на овој политички систем и се повеќе дава поддршка на популистички движења, независно од тоа дали се десни или леви. Нашите политичари во Македонија ја отелотворуваат оваа идеја и користат како нејзини гласноговорници на идејата за тиранија на меритократијата. Но пратете, Мајкл Сенгл се повикува на дефиницијата на меритократија на Мајкл Јанг пак, кој вели, меритократијата е дистописка форма на аристократија, каде што еден дел од владејачката класа се смета за победници, за некои што имаат право да бидат таму, затоа што се повикуваат на некои поголеми идеали кои се содржани само во нив. Е тука извира вашата претенциозност. Затоа вие денеска интерпелацијата за Африм Гаши, која е всушност за неговото прекршување на работата во Собранието, за неговото дискредитирање на државата, затоа вие го сметате како напад на НАТО, напад на западната цивилизација, напад на стратешките интереси на Европа, затоа што вие мислите дека независно што се случува, Африм Гаши заслужува да биде овде. Е тоа е проблемот и тоа отвора врата за наш успех, драги колеги. Вие сте толку претенциозни што велите дека интерпелацијата на Африм Гаши со двајца пратеници кои имаат повеќе скандали од гласови, доаѓа од Москва. Какво ниво на претенциозност е тоа, драги колеги, ако не е само диверзија. А во сите ваши аргументи, и ова морам да го чепнам, зборувате за расчекор помеѓу политичка теорија и пракса. Вие се декларирате како проевропска партија, сѐ антиевропско и коалиција е содржано во вас. Кога збориме за расчекор помеѓу идеологија и теорија, ве молам, погледнете пред себе, затоа што таа евроатланска интеграција за која сите се борите, никакви резултати немаме во поглед на евроатланската интеграција. Тоа се покажува низ низа европски извештаи, тоа се покажува преку политичките капитулации кои државата мора да ги носи заради вашата неспособност. Е тоа е расчекор во идеологии и во пракса. А посебно пак јас не да не ме допираат, значи јас да зимам аргументи од буржуји на кои пушења пури и луксузирање и бизнис интереси им се најбитни, јас пред нив да се правдам дали сме Левица или сме десница. Вие мислам дека навистина имате проблем со реалноста. Затоа што Африм Гаши, е Африм Гаши на нас ни вика, вие како Левица треба да ги обедините сите. Не, не, не. Ние не сме да ги обединиме сите. Ние сме претставници на работничката класа, на обесправените, на маргинализираните и на безимотните. Вие сте претставници на владејачката класа. Обединување тука нема. И со која реторика се користите? Со етничка и национална реторика. Затоа што сакате да створите политички систем, каде што работникот Албанец ќе има солидарност само со газдата Албанец, а не со работникот Македонец или пак обратно. За на крај да се солидаризираат само со своите газди Албанци или со своите газди Македонци и на крај газдите, еве, да направат коалиција. Еве го, ене ги газдите. И направивте коалиција. И само така можете политичкиот пленум да го поделите, затоа што тоа одговара на фактичката состојба на вашата политика. Со оглед на тоа дека имам уште милион аргументи, само неколку работи ќе споменам. Во ваши соопштенија во однос на оваа интерпелација се вели, Партијата со длабоки анти НАТО определби, заедно со СДС и ДУИ се обидува да посее семе за тензии во општеството. Ова се вика манипулативна тактика. И што е најиронично, во македонскиот се вика сеење страв, баш ова да посее семе, тоа вие го правите сеење страв. Што значи тоа? Тоа е преувеличување и искривување на фактичката состојба за да се создаде чувство на опасност која следи. Тоа е едната манипулативна тактика. Понатаму одиме, значи, СДС ќе игра, вели, по нотите на Левица, Енвер Хоџа и Ким Јонг Ун. Интерпелација за свадбарот Гаши е темата. Не знам како да ви кажам. Ова се вика дефлексија. Ким Јонг Ун го спомнувате во интерпелацијата за Африм Гаши. Ова се вика дефлексија. Ова е втора манипулативна тактика. Одиме понатаму. Оваа интерпелација е директен напад врз државните институции и евроатланските интеграции од анти НАТО Левица. За ова се огласија и експерти. Мислам дека професорката Најчевка го изаргументира ова. Вели, како може нешто што е загарантирано по член 72 од Уставот, а тоа е Институтот на интерпелацијата, да биде окарактеризиран како напад на државната структура. Баш напротив, обезвреднувањето на овој Институт е напад врз институциите и врз демократијата како уредување. Ова само покажува, прво, дека реториката ви е опасна. Реториката ви е празна и реториката води кон разединување. Сега сте најдени во ситуација каде што треба да браните неодбранливо. Но од вас не ме изненадува. Не можам да се изначудам на овие пратеници, ВМРО ДПМНЕ пред мене, што луѓе знаете дека ова ве кошта рејтинг. Тоа е целиот проблем, знаете, не морам јас да ви кажам. Благодарам.", "source_page": 47, "end_page": 49}
{"speaker": "Весна Бендевска", "raw_text": "Благодарам и јас. Прв за реплика се јави пратеникот Беким Ќоку, повелете.", "source_page": 49}
{"speaker": "Беким Ќоку", "raw_text": "Благодарам. Ќе бидам многу краток. Овие врсти на партии, ултранационалистички имаат реторика на јазикот кој што го зборуваат и очекуваат, како што велат на англиски, само одредена група на категорија на луѓе... Кафеавата ти е кошулата. Не ти е таман црна. Благодарам.", "source_page": 49}
{"speaker": "Весна Бендевска", "raw_text": "Благодарам. Правото на контра реплика ќе си го искористи пратеникот Амар Мециновиќ, повелете.", "source_page": 49}
{"speaker": "Амар Мециновиќ", "raw_text": "Благодарам. Навистина треба да се биде храбар, после едно вакво излагање каде што точно ги таргетираме овие етнонационалистички аргументи, вие повторно да излезете и по бојата на кошулата да ми ја барате идеологијата. Луѓе, освестете се, вашиот елитизам е тоа што ја доведува Левица во позиција каде што е. Толку е просто, затоа што не одговара, не само што сте отуѓени, туку не ни одговарате на потребите на граѓаните и затоа Левица ќе успева. Јас имам една изјава тука од вас. Вие можеби знаете подобро што ви значела. Вели: Советникот на Курти ги сретна Албанците во Македонија и се однесуваат како државотворен народ. Не глумете мајмуни говорејќи македонски јазик. Тоа е ваша изјава. Етнонационализам од мене нема ни во сон да најдете. Вакви изјави, е драг колега, ја барем ќе дојдам со црна кошула, ама вакви изјави нема да чуете од мене. Ви благодарам.", "source_page": 49}
{"speaker": "Весна Бендевска", "raw_text": "Благодарам. Следен за реплика е пратеникот Халил Снопче, повелете.", "source_page": 49}
{"speaker": "Халил Снопче", "raw_text": "Благодарам потпретседател на Собранието. Господин Мециновиќ, значи како ми изгледаат овие аргументи кои тука ги пласирате. Овие аргументи ми изгледаат како тие аргументи од скриената лабораторија на поетот Хилавец. Значи, поетот Хилавец што бара во нивното креирање. Тие сакаат да создадат мислење, значи да створат мисла која е во склоп со римата, а не спротивното. Значи, да создадат рима за самата мисла. Значи, вие не сакате да имате рима за самото мислење вие да го адаптирате. Мислењето ваше е за римата. Значи, вака ми изгледаат овие ваши аргументи. Вие се однесувате на овој начин, господин Мециновиќ. Ќе цитирам еден познат филозоф, Шопенхауер, кој истакнал: Колку повеќе точки има еден текст, толку помалку мислење содржи тој текст. И вие, толку точки истакнавме на консикутивен начин да изгледа дека мислата е ништо, само со инсинуации. И вие долу не обвинивте, сте користеле еден ризичен речник, но јас уште еднаш ќе ве потсетам. Зборот кој ние тука го искористивме беше одговор на тоа што вие го почнавте. Не ви одговоривме кога се избраа заменици министри, Владата, и тука, уште еднаш ќе истакнам, вашиот колега рече необалист и кажа дека ние сме исламисти и му даваме поткрепа. Значи, сте во грешка. Овој термин за необалисти, во врска со овој термин, значи имате заостанување со времето. Необалист, за прв пат е терминологија која се користела од диктаторот Енвер Хоџа. После 1945 година тој го користел овој термин, необалисти, за сите кои не се сложуваат со нивното мислење. Во нивната политика, тој ги казнуваше, ги егзекутираше, и на крајот на краиштата ги уништуваше. Значи ги убиваше. Ние сме во 2024 година и нормално вие можете да се сетите и сакате да владеат луѓе како Енвер Хоџа, вие одите кај Енвер Хоџа, кај гробот на Енвер Хоџа, критикувајќи го и Албин Курти и вие сте биле многу гласни према актуелниот министер Арбен Фетаи, бидејќи бил соработник на Башким Курти. Вие сте ги направиле овие Енвер Хоџа. Не е време на Енвер Хоџа.", "source_page": 49}
{"speaker": "Весна Бендевска", "raw_text": "Благодарам. Контра реплика, пратеникот Мециновиќ, повелете.", "source_page": 49}
{"speaker": "Амар Мециновиќ", "raw_text": "Благодарам. Левица е единствената антифашистичка партија во Македонија. Не само по збор, туку и по пракса. Затоа што сакате да ги мерите праксата и теоријата, два антифашистички протести имаме организирано против отворањето на клубовите, кои колегата Ќоку се чудеше зошто ги нарекуваме фашисти, демек биле антибугарски. Ванчо Михајлов е државник на држава во сојуз со Хитлер. Анте Павелиќ е поглавник, овој е лидер на независна држава Македонија. Значи, тоа е тоа. Вие учествувате во ревизионизам и затоа колега Снопче, и на вас ќе ви се обратам. Кој го искористил необализам, Енвер Хоџа бил. Луѓе, четници, усташи, четници, усташи, балисти, сите врховисти, сите колаборатори на нацистите и на фашистите во Втората светска војна имаат имиња. И ние тие идеологии ќе ги викаме по имиња. Вие се борите против крајот од Втората светска војна. Вие се борите за да се вратат повторно тие идеи и тоа е разликата.", "source_page": 49}
{"speaker": "Весна Бендевска", "raw_text": "Благодарам. Согласно распоредот, следен за збор се пријави пратеникот Илир Хасани, повелете.", "source_page": 49}
{"speaker": "Илир Хасани", "raw_text": "Благодарам. Почитувани граѓани на Република Северна Македонија, почитувани медиуми, но гледам дека ниту еден медиум не е тука следејќи не, можеби дека сме при крај. Почитувани колеги, сите тие кои денес не искористивте некоја навреда, ве почитувам максимално, но не и тие кои денес караа и навредуваа. Првата точка е Предлог законот за текстот за интерпелација на претседателот на Собранието. Во текстот на интерпелацијата, со исклучок на воведот, не се користи ниту еднаш терминот, претседател на Собранието. И кога го видов, мислев дека Левица сака да го менува спикерот на вестите во МТВ, не претседател на Собранието. Значи, претседателот на Собранието Африм не е тука, но не знам Африм како можел да ја прифати оваа форма на интерпелација, но не знам и како службите на ова Собрание навистина можеле да прифатат еден ваков вид на документ, со кој му се обраќаат како спикер а не како претседател на Собранието. Ако претседател на Собранието навистина прифати да ја промени неговата функција со спикер, тогаш значи навистина ми е жал. Со здравје да го носи новото име. Но, ќе кажам, бидејќи не си тука Африм, мислам дека ме слушаш, дојди тука за функцијата за која граѓаните те избрале и Собранието со мнозинство те избрале. И вие од Левица ако има можност, и ако не го почитувате Африм, ви велам да ја почитувате институцијата Претседател на Собранието. Една од точките за кои се покрена оваа интерпелација е случајот со претседателката на Косово, нејзината екселенција Вјоса Османи. Јас мислам дека со оваа точка сака да се прикрие потребата од друга интерпелација. Значи, ќе ја кажам мојата позиција во врска со претседателот на Собранието, Африм Гаши. Ако сите, вклучувајќи го тука и вашиот ментор од другата страна на границата, кој ноншалантно на прес конференции го третира овој момент, најжестоко, заедно со премиерот на Република Северна Македонија кој саркастично навреди една држава и кој сакаше да ја испрати Нејзината екселенција Вјоса Османи, секогаш кога ќе лета од Скопскиот аеродром, ја оставивте претседателката на Косово до еден фрустриран вработен. Единствен кој сакаше да направи нешто за да излезе од оваа ситуација е Африм. СДС, иако не сте таргет на мојот говор денеска, меѓутоа навистина чувствувам дека треба да се почитуваме. Дали направил добро Африм што самиот се ангажирал за ова, јас знам многу добро и сум сигурен дека неговата цел била чиста, но дали може ова сите да го вреднуваме. Да се навратиме на случајот. Во спротивност со Виенската конвенција, член 123, значи се барало да ја скенира рачната чанта, но ако дојдеше претседател на Америка или претседател на Франција, или некој друг, таа чанта што ќе ја носи со него, дали ќе скенираа или не. Значи, се трудиме да ја дефокусираме јавноста со едно скенирање на чантата. Значи, можеби денес тука требаше да се направи интерпелација и за министерот за внатрешни работи, ние ја дефокусираме јавноста и велиме, е направиме интерпелација на Африм Гаши. Искрено, за прв пат имам сомнеж зошто Левица денес се става во функција на ВМРО ДПМНЕ. Ова да не е некое сценарио на ноември 2021 година, кога се направивте заедно и Левица и ВМРО ДПМНЕ, иако вие велите, во секое време се противите на ВМРО ДПМНЕ, но да не сте вие тие кои денес ја играте улогата на ВМРО ДПМНЕ. По создавањето на оваа владина коалиција, значи се уништи секое ниво на политика. Толку многу го сниживте нивото и сакавте да направите дневни теми и од свадбите и сунетите. Навистина сме паднале под ниво и ова не покажува ништо друго, освен отсуство на идеи на политичка перформанса и над се, бегање од фантастичните предизборни кампањи кои пред изборите ни кажуваа: ќе направиме, ќе направиме, ќе направиме и многу денес такви беа истакнати. Сакам да прашам нешто. Стојан Андов, Талат Џафери дали биле на свадба. Зошто не направиме некоја сторија со нивните свадби. Но, ние се осврнавме на Африм Гаши за една семејна свеченост во која Африм отиде. Зошто случајот на познатата свадба или со претседателката се истакнати од провладините медиуми. Браќата мои Беким, мојата сестра Мерита, Халил, сите тука присутни освен тие кои навредија нормално дали не го гледате овој феномен кој сакате вас да ве дефокусира за да можете да ги заборавите значајните работи за кои дадовте верба дека ќе излезете на крај. Со нив сум во сомнеж колку може да сте толку кратковиди и друго прашање е прашањето на користење на албански јазик, реално оваа интерпелација не е поврзана со Африм бидејќи неговото позиционирање во форма како што е сега го дефакторизира не само Африм туку и позицијата претседател на Собрание. Но, Африм пред да преминеме на ова треба да одговори на едно прашање. Повеќе за јавноста од колку за мене. Е повеќе за тие скриени гласачи кои ве гласаа до сега. Зошто избра да користењето на албанскиот јазик кој ние ќе го ставиме со закон да го снижиш на ниво на една улица односно само со мене зборуваше на албански а со Димче да зборуваш македонски. Извини ова е денивелирање на албанскиот јазик во оваа многу значајна куќа. Ќе истакна уште еднаш и поради многу луѓе. Овие театрални начини на интерпелација имаат за цел да фрлат магла на еден проблем кој вештачки и вие го создавате. Не сакам да зборувам ни за тој кој дал наредба но и за реализаторот кој ја прави интерпелацијата бидејќи тие со сигурност во реплика ќе се јават самите. Проблемот што вештачки се создаде тенденцијата Уставниот суд да го отвори Законот за јазиците. Ова е многу тешка операција и сега ризикот сите го знаеме и не може да го мери никој. Амбиентот ко се создава со овие предуслови на Уставниот суд за албанскиот јазик, ограничување на албанското знаме има претставување на Албанците во оваа држава има многу антидемократска тенденција која може да се интерпретира за мене како провокација од многу високо ниво. Значи, еден чекор пред тенденцијата за асимилација и отстранување. Дали сакате да прифатите или не. На албанскиот во Република Северна Македонија не заборавајте Охридскиот Договор не е политичко партиски договор кој Демократска унија за интеграција го има направено. Но, Охридскиот Договор е меѓународен Договор кој го гарантираат Соединетите Американски Држави, Европската Унија и тука од оваа говорница ќе ги повикам и амбасадите гаранти на Охридскиот Договор особено на Соединетите Американски Држави да не дозволат не сериозни политичари да отворат теми кои се толку значајни за сите нас и за безбедноста на нашата држава. Пред да завршам со овој збор, господин Африм мандатот го зеде со потпис или без потпис на координација или пак без координација со албанскиот фактор во Република Северна Македонија за да има еден проевропски процес менувајќи го Уставот како единствен начин да сме дел од европското семејство. Јавноста сака да знае, до каде сме со оваа работа и особено во последните движења од исток во запад. Ви благодарам.", "source_page": 49, "end_page": 51}
{"speaker": "Весна Бендевска", "raw_text": "За реплика се пријави пратеникот Реџеп Исмаил, повелете.", "source_page": 51}
{"speaker": "Реџеп Исмаил", "raw_text": "Благодарам потпретседателке. Колега, ќе се осврнам на неколку работи, не знам како Левица ја измешавте во 2021 година кога Левица постои, не знам на што алудиравте на тоа. Но, ние никогаш, никогаш не сме биле во координација ни со ВМРО - ДПМНЕ ниту со СДСМ ниту било која друга партија туку цело време делуваме независно и прошлиот состав нашите пратеници и сега. Кога зборуваме за нивото на кое што ние сме ја довеле дискусијата, повелете, цитирајте нешто од интерпелацијата и да видиме што е тоа ниво кое што било различно од она што е до сега. Јас мисла дека вас ви смета тоа што мислите дека некои работи се загарантирани и се тука и ние треба да не одговараме на нив воопшто да не ги разматраме, само поради тоа што треба да има мир во куќа а без разлика дали тие работи се надвор од законските, уставните и другите подзаконски акти. Значи, ние сме тука да ги дискутираме и тие работи. Од друга страна повикувате, замислете, вие отворено тука повикувате на странска интервенција, значи ги повикувате амбасадите како тие да се над нас, да го нарушат суверенитетот на оваа држава и како, како очекувате. Што очекувате да интервенираат. Што очекувате да пратат некого да не зародат. Што очекувате од американската амбасада. Па, тие се крединцијали на претседателот на Република Македонија. Каде што јас сум пратеник во Собранието, не може над мене да е амбасадорот на САД, Франција или Русија. Значи, мислам дека ова е нелогични работи вие не обвинувате нас поради странско влијание каде што ништо, дека иницијативава е од Москва, од друга стана отворено повикувате да реагираат амбасади. Тоа е надвор од секаква логика. Но, тоа е доказ за вашата фирвиност. Потоа велите дека луѓето и вие и колешката од ВЛЕН прееска дека луѓето од ТАВ, вработените и другите постапиле антиалбански, албанофобично. Па, и ТАСВ со соопштение кажа дека постапиле според сите стандарди и МВР службениците постапиле според процедурите. Тие процедури дури важат и за Вјоса Османи и за Макрон. Само што јас верувам дека Макрон не е до толку исфрустриран да бара да помине како кралица Елизабета. Тоа е проблемот. Благодарам.", "source_page": 51}
{"speaker": "Весна Бендевска", "raw_text": "Ви благодарам и јас. За контра реплика се пријави пратеникот Илир Хасани, повелете.", "source_page": 51}
{"speaker": "Илир Хасани", "raw_text": "Значи, колега, работи ли ова, функционира, да. Колега, еве 2021 година, 11 месец датум 5ти каде што сте седнале на маса ако не знаете ако не се сеќавате седнавме на маса со истото ова мнозинство кое што се наоѓа тука. Ако сакате ќе ви ги бројам кои се на маса веројатно знаете, не правете збунети. Втора работа, се работи за меѓународна, ќе се навратам на албански бидејќи не можам да се изразам, така. Значи, станува збор за Договор кој што е заштитен со меѓународното право, не е партиски договор. Затоа ги повикувам и амбасадите да ги отворат очите и да гледаат дека овој Договор не се почитува, не дека навлегуваме во внатрешните работи, да не манипулирате со зборови.", "source_page": 51}
{"speaker": "Весна Бендевска", "raw_text": "Следен за говор е пријавен пратеникот Салим Сулејмани, повелете. Со седницата", "source_page": 51}
{"speaker": "Салим Сулејмани", "raw_text": "Почитуван претседател на Собранието на Собранието господине Африм Гаши, почитувана потпретседателке на Собранието госпоѓо Бендевска. Почитувани пратеници, почитувани медиуми, почитувани граѓани. Во едно демократско и модерно општество каде што различноста за верските и националните разлики што ги имаме значи ова треба да биде заштитен за жал сме сведоци на една ситуација каде што една проста молитва направена од претседателот на Собранието, господинот Африм Гаши, на жртвите на Сребреница поттикна непотребна интерпелација каде што во основа ова може да има раскол. На овој начин би сакал ова да го образложам третирајќи ги етичките аспекти на оваа ситуација. Во основа легимитетот е значи треба да има верување и имајќи платформа за сите граѓани овој принцип не вика дека верата треба да биде отстранета од општеството но ниту една вера да биде над другата. Лаицизмот не го промовира атеизмот но ја промовира неутралноста. Овдека заштитувајќи го правото на секој граѓанин во оваа смисла една лаичка држава ги почитува сите верувања и ниту една вера да не биде дискриминирана. Државата е основана како лаичка држава и ова не значи дека нема да има вера во овој случај каде што сите вери можат да се изразат и да се почитуваат. Учеството во молитвата на господинот Африм Гаши за жртвите на Сребреница треба да се подразбира на под контекст но ова беше учество за сеќавање каде што се почитуваа жртвите на заеднички начин. Овој беше заеднички момент за тие кои што го изгубиле животот каде што ова беше нај мрачно во модерната историја. Претседателот на Собранието не го организираше овој настан ова беше од едно граѓанско друштво од госпоѓа Мерсиха. Учеството на господинот Гаши во оваа молитва беше знак на солидарност и на ниту еден начин не може да се инпретира како непочитување на принципот на лаичната. Значи, имаше недоразбирање, ова недоразбирање, ова е лош превод на концептот на лаичната држава и секој индивидуа треба да може да го изрази неговото верување без да биде дискриминиран или во Северна Македонија секуларизмот е разбран како дека сите верувања треба да бидат подеднакви. Молитвата направена од господинот Африм Гаши е пример за различноста во оваа држава. Значи, таа претставува еден акт каде што во тој момент ги почитуваше тие жртви врз основа на соживотот, на верскиот соживот. Обидот да се декларира општеството на анализа на интерпелацијата против господинот Африм Гаши не треба да се види како принцип со заштита на секуларизмот но овдека имаме тенденција за раскол на општеството. Овдека ова изгледа е политичко мотивирано и сака да направат тензии и раскол. Ова е вознемирувачки во едно време кога нашата држава има потреба од унитарност и соработка да се соочуваме со секакви предизвици и реално се соочуваме. Обидот за една молитва да правиме тензии е едно дејствие каде што треба да биде казнето од сите тие кои веруваат во вредностите на мирот и хармонијата. Друг аспект треба да се третира во една секуларна држава како што е Македонија, државните функционери имаа право да го изразуваат своето верување до тој степен да не биде оштетен другиот. Тој не направи непочитување на некој закон или не надминал надлежности како претседател на Собранието. Ова беше како личен акт и не ја потценува секуларната држава. Да беше во спротивното значи во овој контекст многу е значајно да се спомнува дека секуларноста не треба да се спомнува како непочитување на верата но наместо да се употреби секуларноста за да имаме раскол во општеството ние треба да бидеме по отворени на соживот. Оваа особина е значајна во држава како Република Македонија каде што верскиот универзитет е реалност која што треба да се прифати и треба да биде како национално богатство. Овдека е за да се создаде едно општество каде што сите граѓани се чувствуваат рамноправни. Ова ни покажува, треба да имаме и заедничка заложба каде што различноста на верувањата можат да имаат соживот без конфликт. Вршителите на должностите, политичките лидери имаат одговорност за промоција на толеранција каде што лидерите се ангажираат, треба да бидат ангажирани за дијалог но исто така, треба да придонесуваат за изградба на политичка култура и дигнитет за сите. Во овој контекст учеството на претседателот Гаши во молитвата за Сребреница, ова беше хуман акт. Тој одлучи да биде заедно со тие што одлучија да имаат средба за сеќавање на жртвите. Во таква ситуација медиумите играат главна улога за јавното мислење и медиумите треба да бидат одговорни во нивните изјави и да не прават раскол во општеството. Граѓанското општество исто така, треба да биде ангажирано во промовирање на дијалогот меѓу заедниците и исто така, треба да бидат во обид да нема манипулации во вакви случаеви и вредностите да ни бидат допирливи. Сега на Македонија како општество каде што имаме верски соживот каде што различностите за да се постигне оваа цел е потребно сите страни, медиумите, граѓаните, граѓанските општества да промовираат култура на почитување и толеранција. Ова не е лесна задача но е неопходна за нашата држава да имаме мир каде што живееме во еден свет каде што многу е поделен. И, секогаш треба да служи за рефлексија на определбата која што треба да ја имаме како општество. Ви благодарам бидејќи времето истече. Ви благодарам.", "source_page": 51, "end_page": 52}
{"speaker": "Весна Бендевска", "raw_text": "Последен за говор согласно утврдениот редослед е пратеникот Халил Снопче, повелете.", "source_page": 52}
{"speaker": "Халил Снопче", "raw_text": "Благодарам потпретседателе на Собранието. После толку реплики ние ќе дадеме неколку збора околу Интерпелацијата. Почитувани пратеници, почитувани граѓани на Република Северна Македонија, Има една изрека која вели: Ако некој се бори за да изгуби, остави го да победи. Остави го да победи, бидејќи тој се бори за да изгуби и оваа интерпелација е од ова природа. Интерпелацијата подигната од Левица е интерпелација за која што тие не се борат за да победат, туку се борат за да изгубат. Знаат дека оваа интерпелација нема да помине, нема да се изгласа и ние треба да ги оставиме тие да губат сами во оваа иницијатива и нормално дека граѓаните на оваа држава, да не дојде до случај дека навистина реалноста е во тоа како што тие презентираат, пратениците на Левица. Што презентираат пратениците на Левица во овој случај? Аргументите кои што ги употребуваат и во интерпелацијата во текстот, јас би рекол дека се аргументи ентинемични. Зошто велам ентинемични аргументи, бидејќи е направена анализа каде што недостасува главната премиса. Што е главната премиса на оваа анализа? Тоа е дека во оваа држава пред два - три месеци се инсталираше една нова Влада, имаше промени, промената беше толку очекувана каде што се ангажираше и поради фактот дека Левица беше ангажирана за промени, затоа велам треба да се даде шанса на промената. Левица не дава простор дека навистина се ангажира за вредностите кои што беше Левица ангажирана во минатото. И многу е интересно дека, нормално, Левица со оваа интерпелација изразувајќи се дека е многу против актуелната власт, се добилижува и до СДСМ и до ДУИ и зошто со толкава брзина, со брзина на светлината, тие не чекаат ниту сто дена да поминат. Ние можеме да ја разбереме претходната власт ДУИ и СДСМ, тие сакаат да направат дефокусирање на јавноста, како што беа корупцијата, криминалот, но не можам да го разберам ова забрзување на Левица. Што ги тера Левица да кренат интерпелација и да го употребуваат овој опасен говор. Како што кажав по реплики, не можам да употребувам зборови во тој стил. Левица никогаш не беше дел од власта и збори во опозиција, нормално дека јас би апелирал дека на овој начин не може да бидеш коректор на власта. Треба да дадеш поддршка за некои прашања, минимално треба да дадеш поддршка на измените. Како што реков, измените се надеж. На ваков начин не може да се даде најмалку во борбата против корупцијата и организираниот криминал. Ако Левица никогаш не била дел од власта, произлегува дека Левица никогаш не засадила семе во борбата против корупцијата. Значи вие во вашиот двор не сте засадиле семе против корупцијата. Што е тоа жалосно? Вие терате инает и не дозволувате ни на власта дека тоа семе што е засадено во нашиот двор треба нормално да ни дадете определен рок. Ако вие не сте засадиле семе против корупцијата во вашиот двор, не терајте инает и оставете не нас да работиме и не почнувајте со вакви иницијативи за интерпелација на ваков начин. Еден од пратениците на Левица или во неговиот говори или во репликите го спомна и како што рече: водата со кал или валканата вода, јас уште еднаш би повторил, валканата вода, почитувани пратеници на Левица, не е пречка за да имаме, за да може да расте едно растение. Значи, не може, ова ќе го поврзам со првата премиса, ако претседателот Африм Гаши направил некоја ненамерна грешка и дека не треба да се изгласа недоверба кон него. Не треба да се изгласа недоверба и да дејствува како првиот меѓу еднаквите. И во втората премиса, оваа валкана вода каде што и вие сакате да ја извалкате со вашите обвиненија со тој многу радикален речник, нема на нас како ВЛЕН да ни пречи во нашето ангажирање и со одлучување за инсталирање на вредностите за борбата против криминалот и корупцијата и како Собрание треба да се подобриме. Нема луѓе што не грешат. И нормално треба да учиме и да учиме од грешките. И може да грешиме понекогаш, луѓе сме. Знаете зошто е добро да грешиме, ако не грешиме, ако имаме неуспеси, тогаш не можеме да научиме. Ако не учиме, не можеме да се подобриме, ако не се подобруваме, не можеме да имаме промени, ако не се променуваме, тогаш немаме перспектива. Ако не сме задоволни, нормално дека, како што реков, измената може да донесе перспектива. Видете, во овој говор не сакам да побараме прошка од никого. Не мислам дека сме грешеле некаде. Многу е лесно да се побара прошка или да се опрости некој кој што се плаши од темнината. Но вистинската трагедија е тоа што тие се плашат од светлото. И оваа интерпелација на Левица е да се спасат тие што се плашат од светлоста и да не овозможат да излезе светлина во оваа темнина. Уште еднаш ќе повторам, не можам да го разберам ова поврзување на Левица со претходната власт. Беше ангажирана, но што ги тера сега да се поврзуваат и со ДУИ и со СДСМ. Дефакто Левица побара интерпелација, другите употребуваат друг речник со исти цели. Уште еднаш, ова интерпелација е против државата, против НАТО, против Европската Унија, против европските вредности. Против е бидејќи Левица не ги крие тие зборови дека е против, не го крие тоа дека е против НАТО, но не ми е јасно како овие да бидат анти државата. Бидејќи со такви иницијативи тие дејствуваат на директен начин против интересите на државата. Да не им се даде шанса за функционалност. Ова нема логика што бара Левица. Барате еден мотив, како што беше инцидентот на скопскиот аеродром или на популистички начин имате тенденција да создадете хистерија и барајќи политичка одговорност играјќи лоша улога во театарот, демек го чувате македонштината. Целта на Левица не е заштита на дипломатските односи со Косово, тие одат и го почитуваат гробот на диктаторот Енвер Хоџа и употребуваат и несоодветен речник спрема претседателот на Косово, но имаат друга цел, имаат цел да создадат криза, да го тестираат мнозинството, да го тестираат функционалноста. Исто така имаат една друга, нормално да тестираат дали има можност за соработка на СДСМ, ДУИ и Левица наспроти власта. Да ги попречуваат промените и функционалноста на новото владеење и на власта. Ние како ВЛЕН, како Влада, сме одлучни и да ги браниме интересите и честа на граѓаните, да го браниме стратешкото партнерство што го имаме со САД и со Европската Унија и нема да им дадеме шанса да дефокусираат. Пратеникот Илир Хасани рече дека овде има дефокусирање, како што велев на почеток, ние нема да паднеме на ваквите провокации. Левица и понатаму ќе се обидува на спектакуларен начин. Според спектаклите уште еднаш да има опомена дека не можеш да бидеш дел од историјата со спектакли, само треба со конкретни дејствувања. Јас овде ќе го завршам говорот како што почнав, вие што сте ја почнале оваа битка сакате да победите, губејќи, вие со интерпелацијата ќе губите. Ако губењето е вашата цел, тогаш нека ви е честито.", "source_page": 52, "end_page": 54}
{"speaker": "Весна Бендевска", "raw_text": "Благодарам. За реплика се јави пратеникот Блерим Беџети, повелете.", "source_page": 54}
{"speaker": "Блерим Беџети", "raw_text": "Благодарам. Почитувани колеги пратеници, Јас ќе продолжам таму каде што застана Халил, загубата е победа, бидејќи вие загубата сакате да ја направите победа и заглавувате во тоа што вашиот патрон кажува индиции за дестабилизација. Кога не се почитува изборот на гласачите, на граѓаните, вие бевте тие кои со Левица почнавте. Колега Илир истакна, кога сте го почнале овој проект заедно со ВМРО ДПМНЕ, заедно со Арбен Таравари, заедно со Африм Гаши и сега се трудите како инструмент да го искористите. Нашите мислења се дека со Левица сакате да наравите еден дефокус од секојдневните скандали, но треба да зборуваме и за криминалот, за корупцијата, за јавното претпријатие со најголеми долгови во Гостивар, за некои предизборни ветувања кои сте ги направиле без разлика што не сте зеле мандат од граѓаните, тука барате како да барате прошка. Промените ги прави народот, гласот, повелете зборувајте за дестабилизација. Кој зборува? Каде ви се шлемовите да се заштитите? Ги донесе Христијан, Панче, Владо од Одбрана и да се одбраните. Од кои треба да се одбраните? Да се одбраните од реакцијата на граѓаните кои настануваат од ден на ден. За работите кои настануваат е вистината која ја зборуваме. Може е порачано од пратениците од Левица кои велат дека е концепт од стадиумот, не ги брка некој друг навивачите, вие ги бркате. Албанскиот јазик го контестирате во ова време. Блерим Рамадани, итн, итн, и многу други прашања кои извираат е многу вистинито, е и релевантна оваа иницијатива за ова прашање, односно против Африм Гаши. Нормално најголем интерес за дефокус го имате вие како парламентарно мнозинство посакувајќи да ги дефокусирате сите овие прашања. Затоа никогаш, мојата препорака е, совет: Силата извира од народот. Треба да работите повеќе за таа сила да ја земете од народот. Кога ќе ја имате довербата од народот, тогаш ќе зборуваме и за концепти, и прогресни концепти, и национални проекти, каде сите ќе излеземе задоволни, како што беше Охридскиот договор, еден компромис на сите националности во оваа држава. Затоа ако цел ден ве слушаме, мене ми е жал што имате тенденции, продолжете таму каде што сте почнале во 61.", "source_page": 54}
{"speaker": "Весна Бендевска", "raw_text": "Благодарам. Контра реплика пратеникот Халил Снопче, повелете.", "source_page": 54}
{"speaker": "Халил Снопче", "raw_text": "Значи, оваа реплика на господин Беџети сведочи за тоа што го кажав јас во мојот говор. Во мојот говор, ваш говор, јас можам да разберам зошто ДУИ може да е против актуелната власт, бидејќи, нормално, тие се плашат и јавно сакаат да дефокусираат, да не се зборува за пандемиската корупција во оваа држава, да не се зборува за скандалите, за организираниот криминал, но не разбирам зошто Левица влегува во вакво време. Вие ги истакнавте долговите на општина Гостивар и вие сте биле градоначалник на општина Сарај. Зошто не зборувате за долговите на општина Сарај, за луѓето кои се богатеа со десет милиони евра богатство, како Дринав Ахмети, зборувајте за овие работи господин Беџети. Оставете го Арбен Таравари, секогаш вам ви е опсесија Арбен Таравари. Секогаш го спомнувате. Зборувајте за вашите.", "source_page": 54}
{"speaker": "Весна Бендевска", "raw_text": "За реплика се јави пратеникот Амар Мециновиќ, повелете.", "source_page": 54}
{"speaker": "Амар Мециновиќ", "raw_text": "Благодарам потпретседателке. Јас ќе бидам краток и ќе ја искористам оваа прилика како последна реплика на последниот говор на коалицијата ВРЕДИ која денеска го брани нивниот пратеник од интерпелација, тоа што вие велите дека Левица прави спектакл, тоа се вика водење на опозиција. Левица ја води опозициската борба во овој Парламент и тоа е се што правиме. За вас ако е спектакл ние сметаме дека ова е наша опозициска должност. Понатаму, од Африм Гаши до вас колега не видовме никакво аргументирано осврнување на самата интерпелација, туку само слушнавме обиди за манипулација кои вклучително еден од нив е обидот за дискредитирање на Левица, а со тоа и да се дискредитира и самата интерпелација, која пак сакам да ве потсетам е демократски механизам кој треба да ја ограничи тиранијата на владеењето на властите. А уште една работа драг колега, кога претходната власт на СДСМ и ДУИ изгуби легитимитет, се повикуваа на евроинтеграциите како цел која ќе ги легитимира, а во тие случаи каде што партиите сметаат дека легитимитетот извира од цели кои се зацртани, а не од граѓаните, тоа се авторитарни режими. Тоа се авторитарни практики и авторитарна политика. Само за крај би сакал да порачам до колегите од ВМРО ДПМНЕ кои денеска мудро молчат, бидете внимателни да не дојде прилика каде што вреди ќе ве делегитимира и ќе ве донесе во позиција да разговараме за предвремени избори, па вие заедно со нив да се вклучувате тогаш граѓаните ќе ви бидат проруски агенти кој бараат пред времени избори. Остајте ги овие празни аргументи, бидете одговорни и бидете свесни за таков наратив во јавноста доминира во изминатите неколку недели. За крај повторно ќе кажам ова интерпелација треба да се поддржи и денеска не слушнавме ни еден суштински аргумент против самата интерпелација. Благодарам.", "source_page": 54, "end_page": 55}
{"speaker": "Весна Бендевска", "raw_text": "Благодарам и јас. Бидејќи е исцрпен утврдениот редослед на пратеници, се извинувам. Контра реплика пратеникот Халил Снопче, повелете.", "source_page": 55}
{"speaker": "Халил Снопче", "raw_text": "Благодарам потпретседателке. Нормално кажав во мојата дискусија сето тоа што требаше да го кажеме една од репликите немам со цел д аги повторам истите тези не како овие од Левица кои во секое нивно појавување ги повторуваат тезите, вие имате анти менични аргументи, не ви оди. Уште еднаш ви велам, отворете го мозокот, направете опен мајн овој пристап не е во интерес на државата на граѓаните. Затоа ве повикувам за на крај не знам со кој се координирате нормално има еден центар за координација кој ве користи вас да ја подигнете оваа интерпелација за де фокус. Не знам за кој играте, искрена е работата дека ми служите на некој. На кој му служите и тоа не го знам, не зборам тука со предрасуди, обвинување, но ќе ве повикам направете бидете пишман и не гласајте воопшто бидејќи не ја почнувајте играта како што сте ја почнале. Сте почнале да не изгубите.", "source_page": 55}
{"speaker": "Весна Бендевска", "raw_text": "Благодарам. Бидејќи е исцрпен утврдениот редослед на пратеници пријавени за збор. Констатирам дека претресот по интерпелацијата е завршен. Се извинувам, госпоѓата пратеник се јави по завршувањето на говорот на пратеникот и со оглед на тоа нема право на процедурално. Пред преминеме на гласање ве известувам дека интерпелацијата се смета за прифатена ако за неа гласале мнозинство од вкупниот број на пратеници. Преминуваме на гласање. Интерпелацијата за работата на претседателот на Собранието Африм Гаши ја ставам на гласање. Ве повикувам да гласаме. Вкупно гласаа 93 пратеници, за гласаа 21 пратеник, против гласаа 72 пратеници, воздржани нема. Констатирам дека Собранието не ја прифати интерпелацијата за работа на претседателот на Собранието Африм Гаши. Минуваме на точка 2 – Предлог на одлука за разрешување и именување на претседател и членови на одборот за доделување на државната награда 8 - ми Септември. Предлогот на одлуката ви е доставен. Отворам општа расправа. Ги повикувам предлагачот и пратениците кои сакаат да говорат по општата расправа да се пријавата за збор. Бидејќи никој не се пријави за збор предлогот на одлуката го ставам на гласање. Ве повикувам да гласаме. Вкупно гласаа 86 пратеници, за гласаа 71 пратеник, против гласаа 15 пратеници, воздржани нема. Констатирам дека Собранието ја донесе одлуката за разрешување и именување на претседател и членови на Одборот за доделување на државната награда 8-ми септември. Минуваме на точка 3 – Предлог на одлука за разрешување на членовите на управниот одбор на Агенцијата за регулирање на железничкиот сектор. Предлогот на одлуката ви е доставен. Отворам општа расправа. И ги повикувам предлагачот и пратениците кои сакаат да говорат по предлогот на одлуката да се пријават за збор. Со оглед дека никој не се пријави за збор, предлогот на одлуката го ставам на гласање. Ве повикувам да гласаме. Вкупно гласаа 87 пратеници, за гласаа 72 пратеник, против гласаа 15 пратеници, воздржани нема. Констатирам дека Собранието ја донесе одлуката за разрешување на членовите на Управниот одбор на Агенцијата за регулирање на железничкиот сектор. Минуваме на точка 4 – Предлог на одлука за разрешување на членовите на Комисијата на Агенцијата за електронски комуникации. Предолгото на одлуката ви е доставен. Отворам општа расправа и ги повикувам предлагачот и пратениците кои сакаат да говорат по општата расправа да се пријавата за збор. За збор се јави пратеникот Оливер Спасовски, повелете.", "source_page": 55}
{"speaker": "Оливер Спасовски", "raw_text": "Благодарам. Почитувани колеги пратеници, ќе пробам најкратко што можам да кажам сосема принципиелно во однос на оваа одлука за разрешување која што важи за претходната одлука за разрешување во делот на Агенцијата за железници. Имаме добиено предлог одлука од страна на Комисијата за избори и именување, а кој што треба да ја потпише претседателот на Собранието веднаш после донесувањето кое што апсолутно не е поткрепена со закон. И, сосема спротивно на закон се разрешуваа членовите на оваа комисија, во Агенцијата за електронски комуникации. Овде се апстрахирам од имињата, од луѓето и т.н. затоа што, тоа не е важно, важна е процедурата низ која што сакаме да дојдеме до понудената одлука. Во образложението на одлуката која што ни ја доставува Комисијата за прашања на избори и именувањата стои дека во член 16 став 1, Закон за електронски комуникации се наведени условите за именување на членовите на комисијата. И, се редат сите основи кои што се основа за избор на членовите на комисијата. Ние денеска расправаме за одлука за разрешување а не за одлука за именување на членови на комисијата, за тоа веројатно ќе треба да носиме нова одлука во Собранието а за разрешувањето вика: Предвременото разрешување на претседателот и членови на Управниот одбор е предвидено согласно член 18 став 1 од Законот за електронски комуникации според кој Собранието на Република Македонија по предлог на мисијата за прашања на избори и именувањата на Собранието на Република Македонија може да разреши член на комисија пред истекот на мандатот. Поради горе наведените причини мисијата за прашања на избори и именувања ја утврди и му предлага на Собранието да ја донесе оваа одлука. Е, сега ова е само еден став од членот кој што овде се цитира дека Собранието има право да донесе одлука за предвремено разрешување и тоа не е спорно. Тие кои што избираат имаат право и да разрешуваат меѓутоа кои се основите за разрешувањето на членовите на комисијата. Значи, членот за основањето интегрално гласи: Собранието на Република Македонија по предлог на мисијата за прашања на избори и именувања на Собранието може да разреши член на комисија пред истекот на мандатот на негово барање. Не знаеме дали има барање од членовите на комисијата, ако настапила некоја пречка за членство во комисијата предвидена во членот 17 од овој закон, нема причина заради која што, кои се тие причини. Дали е избран за пратеник, за нова функција и т.н. Ако е правосилно осуден за кривично дело за кое е предвидена казна затвор во траење подолго од 6 месеци или му е изречена мерка на безбедност, забрана за вршење на професија, дејност или должност во траење подолго од 6 месеци. Ако не е во можност да извршува должноста повеќе од 6 месеци во континуитет, немаме информација дали тие се во можност или не се во можност да ја извршуваат функцијата. Имаме информација дека од овие членови на комисијата пред 2 недели е побарано од страна на Владата да дадат согласност за вработување на две нови лица во АЕК. Тие биле на седница и гласале и ја дале согласноста тоа значи дека тие учествуваат во работаа и овој делот од членот не е основа за разрешување. Ако неоправдано отсуствувал на 3 последователни состаноци на комисијата или вкупно од 5 состаноци за време од 1 година. Исто немаме информација можеби има комисијата или претседателот на комисијата меѓутоа ние немаме информации дали ова е основа за разрешувањето. Ако се утврди дека член на комисијата во постапка за негово именување дал невистинити податоци или пропуштил да изнесе некои информации кои се важни за неговото именување. Доколку има кој член на комисијата направил или предложил невистинити податоци. Што е тоа што го направил. Дали е тоа е еден член на комисијата. Дали се тоа сите членови на комисијата. Исто така, е потребно да се даде дел од информацијата во однос на разрешувањето. Ставот 2 вика: Не доставување на извештај за работа на Агенцијата од член 11 на овој закон до Собранието исто така, причина за колективното разрешување на комисијата. Колку што знам и ова не е основ за разрешување и за исполнување на условите за предвремено разрешување на член комисијата предвидено во ставот 1 на овој член претседателот односно заменикот на претседателот на комисијата е должен да ја извести мисијата за прашања на избори и именувања на Собранието на Република Македонија во рок од 5 дена од денот на исполнување на условите од ставот 1 на овој член. Ова е членот на кој што се повикува мисијата за прашања на избори и именувања и доколку има било кој од овие основи тогаш треба да се даде образложение пред Парламентот. Доколку нема исклучиво ќе се смета дека е спротивна на закон а е политичка одлуката. Дали понатаму тие ќе преземаат мерки, ќе тужат, ќе се носат одлуки на суд и т.н. тоа е друго прашање меѓутоа доколку се случи да поднесат тужба, да добијат пресуда и т.н. тогаш веројатно некој ќе мора да носи одговорност заради тоа што се постапува незаконски и се прави штета и на лицата и на Буџетот на државата. Тие се основите заради кои што ќе треба да се носи одговорност. Така да, барам да се даде било какво образложение во однос на оваа одлука која што ја имаме за разрешување. Благодарам.", "source_page": 55, "end_page": 56}
{"speaker": "Весна Бендевска", "raw_text": "За реплика се пријави претседателот на мисијата за прашања на избори и именувања, пратеникот Ѓорѓија Сајкоски, повелете.", "source_page": 56}
{"speaker": "Ѓорѓија Сајкоски", "raw_text": "Почитуван потпретседател. Почитувани присутни, ние зборувавме за одговорност и мора да има одговорност и ќе има одговорност сигурно. За секој оној кој што противправно именувал лица кои што не требало да бидат именувани, по било кој основ, не само за таму ќе има за секаде одговорност. И, одговорноста ќе ги стигне сите оние кои што направиле и криминал и злоупотреба. Одговорноста бидејќи ја спомнавте и претходната точка, ќе ги стигне и тие што ја уништија железница но, меѓутоа и тие што им дозволија да ја уништат железница. Одговорност ќе има и за они кои што бесправно, без основ именуваа лица во Агенцијата за електронски комуникации. Бидејќи цитиравте дел од членовите на Законот за електронски комуникации, стриктно е предвидено кои услови треба да ги исполнуваат кандидатите кои што биле избрани. Од ова може да се види дека кај сите кандидати кои што претходно биле избрано од претходниот состав за кој што ние и тогаш апелиравме и денес, не ги исполнуваат условите за да бидат именувани и затоа ќе има одговорност и мора да има одговорност. Затоа што, неправилно биле именувани. А, зошто биле неправилно именувани. Кај сите кандидати, сега членови на Комисијата за електронски комуникации во пријавите за учество на огласите во нивните биографии ниту еден член нема најмалку 5 години соодветно работно искуство и посебни звања од областа на електронски комуникации. Па, што треба да е доволно од ова за да видат разрешени. И, кој треба да има одговорност денес. Оној што ги именувал бесправно или оној што се бори да бидат разрешени оние кои што се бесправно именувани и штета прават на државата. Затоа ве повикувам заеднички да изгласаме она што е бесправно да го тргнеме и да тргнеме кон патот на правдата, одговорноста и борбата против корупцијата и криминалот кои длабоко ја вкоренивте во нашата држава. Ви благодарам.", "source_page": 56, "end_page": 57}
{"speaker": "Весна Бендевска", "raw_text": "За контра реплика се пријави пратеникот Оливер Спасовски, повелете.", "source_page": 57}
{"speaker": "Оливер Спасовски", "raw_text": "Благодарам. Не добивме никакво образложение во однос на одлукава за разрешување исто како што впрочем и во писмена форма ја доставивме. Јас сум за тоа ако има незаконски именувани, со име и со презиме да се кажат кои се тие што не ги исполнувале условите а биле именувани. Ако нема такви тогаш да најдете основ покој ќе ги разрешите. На седницата на Собранието која што е одржана на 29.07.2021 година, кога се именувани 3 члена на комисијата нема ниту еден пријавен дискутант ниту имало било каква забелешка за овој избор. За последниот избор кога бил имало повеќе дискутанти. Тука стојат сите стенограми и можете да ги видите. Така да, реков, работава е принципиелна сосема и во делот на закон а знам дека одлуката вие ќе ја донесете тука е несомнено.", "source_page": 57}
{"speaker": "Весна Бендевска", "raw_text": "Бидејќи е исцрпена листата на пријавени за збор, констатирам дека општата расправа по Предлогот на одлуката е завршена. Предлогот на одлуката го ставам на гласање. Ве повикувам да гласаме. Вкупно гласаа 86 пратеници. Од нив 71 пратеник гласаа за, 15 пратеници против, воздржани нема. Констатирам дека Собранието ја донесе Одлуката за разрешување на членовите на Комисијата на Агенцијата за електронски комуникации. Минуваме на точка 5 – Предлог на закон за изменување на Законот за железничкиот систем, по скратена постапка. Извештаите на Комисијата за транспорт, дигитална трансформација, животна средина и просторно планирање, како матично работно тело и Законодавно-правната комисија ви се доставени, односно поделени. Комисијата за транспорт, дигитална трансформација, животна средина и просторно планирање, како матично работно и Законодавноправната комисија не поднесоа дополнет предлог на закон бидејќи на нивните седници не беа усвоени амандмани што е услов за изготвување на дополнет предлог на закон. Отворам општ претрес. Ги повикувам предлагачот и пратениците кои сакаат да говорат по општиот претрес на Законот да се пријават за збор. За збор се јави предлагачот министерот за транспорт и врски Александар Николоски, повелете.", "source_page": 57}
{"speaker": "Александар Николоски", "raw_text": "Почитувана заменик претседател, почитувани пратеници. Се работи за измена на Законот со која што во пракса го спасуваме Јавното претпријатие или Акционерско друштво Македонски железници транспорт. Таму работат голем број на луѓе кои што имаат свои семејства и кои што треба да ги прехрануваат свои семејства во изминативе два месеци напорно работиме на тоа редовно да земаат плати и таму и во Железници инфраструктура и во Пошта и во координација со Европската Комисија во рамки на планот за раст се договориме да се тргне обврската на Македонија за либерализација на железничкиот сообраќај што практично ќе значи спасување на ова Акционерско друштво во државна сопственост затоа што кога би се реализирала либерализацијата сум повеќе од убеден дека ова претпријатие кое што и онака е во тешка финансиска ситуација целосно ќе колабира. Чисто да знае јавноста во моментот долгот е над 90 милиони евра кое што го има ова Акционерско друштво и навистина е тешко на опстојува, но правиме напори да го вратиме во форма. Во таа насока можам да кажам веќе дека неколку локомотиви се вратија во операција пред се за карго превоз кој што е најдоходовен. Во следниот период ќе се изнајмат уште 4 до 5 локомотиви. Утре и задутре имам државна посета на Република Србија во која што исто така ќе разговараме за соработка. Имајте предвид дека има сериозна соработка помеѓу железниците на двете држави. Во следниот период ќе отворам средби и во Грција, а веќе имав средби со директорите на двете најголеми пристаништа Солунското и Пиреа Атинското кои што ја овозможуваат најголем дел од работата на ова Акционерско друштво. Така што и со овие законски измени дополнително ќе помогнеме да се стабилизира друштвото и стотици семејства во Македонија да се сигурни дека секој месец ќе можат да имаат редовни приходи, плати и со тоа да пристојно живеат во Македонија и затоа ве замолувам да го подржите овој закон. Благодарам.", "source_page": 57}
{"speaker": "Весна Бендевска", "raw_text": "Благодарам. За збор се јави пратеникот Благој Бочварски, повелете.", "source_page": 57}
{"speaker": "Благој Бочварски", "raw_text": "Благодарам почитувана потпретседателке, почитувани пратеници, претставници на Владата. Во однос на измената на Законот за донесување на повторно затворање на железничкиот пазар на оваа седница сметам дека ова е навистина непотребен чекор и потег имајќи предвид дека претходната Владата после 32 години донесе значајна одлука тешка одлука да биде либерализиран пазарот на железничкиот сообраќај. Што значи ова во превод или да биде појасно за граѓаните Железничкото претпријатие МЖ Транспорт кое што е единствено претпријатие кое што може да транзитира по македонските железнички пруги 32 години работи во тешка финансиска, поминавме две години кризи во време на минатата Влада и ковид кризата и енергетската криза. Финансиските долгови на ова претпријатие се зголемуваа. Како Влада помагавме од 6 до 7 милиони евра финансиска поддршка за субвенции на тоа претпријатие. Таа поддршка се покачи во изминатите две години на 15, а потоа и 25 милиони евра. Но ги надминавме сите овие предизвици и на крајот донесовме одлука за либерализација. Тоа значи да го отвориме пазарот за да влезат повеќе оператори по македонските железнички пруги, или во превод значи да се пријават повеќе оператори кои што ќе ги спуштат цените на чинење на транспортот за македонските компании пред се, ќе им помогнеме пред се на македонските компании со оваа мерка и со оваа политика и сите држави во регионот освен Босна и Херцеговина која што има затворен пазар веќе имаат либерализиран пазар. Република Србија во 2016 година, ако не се лажам има практично донесено оваа политика за либерализација и во повеќе наврати веќе се зголемува обемот на товарниот и патничкиот сообраќај по железничките пруги имајќи предвид дека таму веќе работат повеќе оператори. Владата во овие околности сметам дека треба да ги креира политиките за да помогне на Македонски железници, а и во ребалансот на Буџетот беа ставени финансиски средства и секако дека Владата нема да го остави ова претпријатие, секако дека Владата треба и мора и ќе му помогне на ова претпријатие за да вработените земат плата, за да продолжи да опстојува, за да се расчистуваат кои што 30 години, но од друга страна. Мораме да мислиме на македонската економија, да отвориме врати за побрз транспорт, за поефтин транспорт по македонските железнички пруги за македонската економија и за македонските компании. Од тој аспект уште еднаш сакам да еве го отворам прашањето и да побарам од Владата уште еднаш размисли да направи уште една анализа дали е потребно да се враќаме назад во еден ваков ретрограден процес бидејќи сите земји во регионот веќе имаат либерализиран пазар, сметам дека и Македонија треба да продолжи со овој чекор со тоа што ќе се отворат вратите и шансите за поддршка на македонските компании пред се за товарниот транспорт како што спомена и министерот за да може македонскиот бизнис да продолжи да расте и да се развива. Благодарам.", "source_page": 57, "end_page": 58}
{"speaker": "Весна Бендевска", "raw_text": "За процедурална интервенција се пријави пратеникот Бојан Стојаноски, за реплика повелете.", "source_page": 58}
{"speaker": "Бојан Стојаноски", "raw_text": "Благодарам. Навистина не знам од каде ви е таа самодоверба на сите вака да се јавувате по точките и да кажувате или да соопштувате некакви аргументи бидејќи вие ги водевте овие институции до пред два месеца. Знаете на кое ниво ја оставивте железницата, плата немаше. Кога стана министер Александар Николоски еден од првите статуси му беше дека обезбедил средства за луѓето плата да земат, еј плата да земат во 21 век Железница и ги оставивте луѓето беа плати. Вие бевте министер чинам над 5 години. Што не излезете да кажете пред јавноста колку железнички станици реконструиравте освен оние кои ви ги остави претходната Влада. Зошто не кажете колку локомотиви купивте, зошто не кажавте колку вагони купивте во овие 5 години. Прашувате зошто се носи ваква одлука. Многу едноставно, се она што вие сте го правеле изминатите 5 години да се прави спротивното е гарант дека ќе биде успешно нешто. Вие сами сте кажале еве тука се стенограмите поделени на пратениците на Комисијата, почнала финансиската поддршка од 6 милиони, стигнала до 25 милиони. Па зошто бе министер стигнала до 25 милиони евра финансиската поддршка. Колку луѓе вработивте во Железница во изминатите 7 години. Дали тие луѓе имаат таму соодветна систематизација или распоредност по компаниите. Како може да стигне поддршката до 25 милиони евра една локомотива не набавивте. Знаете кое е вашето достигнување во Железницата, што од Скопје до Велес со 20 км. на час се движеше возот. Колку реконструкција направивте или ги убрзавте оние железнички колосеци за да има брза железница или нормално да се одвива. Знаете кој беше најголемиот епохален успех на вашето министерување и раководење со Железницата. Оној мостот што го реконструиравте, што не можеа да сообраќаат возови. Колку железнички линии кои што се сообраќаа во вашето министерување престанаа да возат по трасите. Од каде до каде има воз во оваа држава. Зошто не излеговте да кажете, да, добро е, ете министерот Николовски, ова владино мнозинство, покрај тоа што ете, го делиберализира пазарот, за да може само една компанија да вози, за да може само да има уште еден поголем принос во компанијата инфраструктура, зошто не кажавте дека со ова законско решение се покачува надоместот за да може таа компанија да биде посолвентна, за да не мораме ние да ѝ плаќаме 25 милиони евра, за да не мора луѓето кои што работат во Железница, ете моите двајца родители работеа во Железница, секогаш кога е СДСМ на власт по четири или пет месеци доцни плата. Како може сега два месеци редовно да земаат плата. Значи, можело. Така да, немојте ве молам да навредува интелигенција, ниту на нас, ниту на граѓаните, ниту на железничарите дека некој се грижел за Железницата и дека не треба ова да се донесе. Па одете во Железница и прашајте ги работниците, дали вака требало или не требало. Па сепак, таму има повеќе познавачи и од мене и од вас како таа компанија може да работи успешно. Имавте седум години, ништо не покажавте. Седете сега на резервна клупа и гледајте и учете како може едно претпријатие од загубар да се донесе во една нормална ситуација за да работи како што треба. Благодарам.", "source_page": 58, "end_page": 59}
{"speaker": "Весна Бендевска", "raw_text": "Благодарам. Контра реплика пратеникот Благој Бочварски, повелете.", "source_page": 59}
{"speaker": "Благој Бочварски", "raw_text": "Благодарам. Колега Стојановски, јас не знам навистина од каде ви вас храброст на секоја тема, за сѐ да зборувате, а никој не спомна ни локомотиви, ни вагони. Денеска зборуваме дали треба да има либерализација на железничкиот пазар или не треба да има. Ние велиме, да, треба да има либерализиран пазар, вие велите не треба. Која земја од регионот нема либерализиран пазар? Само Босна. Сега ја враќаме и Македонија. Кои земји имаат либерализиран пазар? Цела Европската Унија, сите земји од регионот и до денеска, Македонија. Од утре пак се враќаме назад. Дали треба да бидеме во 19-ти век или во 21-ви век? Вие велите да се вратиме за да му помогнеме на претпријатие Железници Транспорт. Не велам да не му помогнеме и кажав дека сме во ова, и плати земаа луѓето додека бевме на власт. И кога дојде новата власт, проблемите продолжија и новата власт мора да се грижи да повторно обезбедува финансиски средства за плати. И плати мора да има за вработените, но, да ја креираме политиката врз база на сегашните околности. Поминавме две кризи, сите вработени земаа плата и сите останаа на работа.", "source_page": 59}
{"speaker": "Весна Бендевска", "raw_text": "Благодарам. Бидејќи е исцрпена листата на пријавени за збор, констатирам дека општиот претрес по Предлогот на законот е завршен. Предлогот на законот во целина го ставам на гласање. Ве повикувам да гласаме. Вкупно гласаа 82 пратеници. Од нив за предлогот гласаа 68 пратеници, против гласаа 14 пратеници, воздржани нема. Констатирам дека Собранието го донесе Законот за изменување на Законот за железнички систем. Минуваме на точка 6 – Предлог на закон за дополнување на Законот за реализација на инфраструктурни проекти за изградба на патна делница Миладиновци – Штип и патница делница Кичево – Охрид, по скратена постапка. Извештаите на Комисијата за транспорт, дигитална трансформација, животна средина и просторно планирање, како матично работно тело и Законодавно правната комисија ви се доставени, односно поделени. Комисијата за транспорт, дигитална трансформација, животна средина и просторно планирање, како и Законодавно правната комисија не поднесоа дополнет предлог на закон, бидејќи на нивните седници не беа усвоени амандмани што е услов за изготвување на дополнет предлог на закон. Отворам општ претрес. Ги повикувам предлагачот и пратениците кои сакаат да говорат по општиот претрес да се пријават за збор. Збор има министерот за транспорт и врски, Александар Николовски, повелете.", "source_page": 59}
{"speaker": "Александар Николовски", "raw_text": "Благодарам. Јас многу кратко, се работи за техничка измена во Договорот за изградба на автопатот Охрид – Кичево. Не ви навлегувал многу во технички детали, но она што можам да го кажам и со што сакај да ја запознам јавноста е дека после усвојувањето на измените на овој Закон и потпишувањето на Анекс 7, веднаш ќе се започне со асфалтирање на одредени делови на автопатот. И еве да најавам, прв пат ќе го кажам ова вечерва, очекувам пред почетокот на следната летна сезона да пуштиме најмалку 60% од автопатот Охрид – Кичево, односно некаде од Пресека до Охрид да е целосно функционален и да може се користи. Благодарам.", "source_page": 59}
{"speaker": "Весна Бендевска", "raw_text": "Благодарам. Бидејќи е исцрпена листата на пријавени за збор, констатирам дека општиот претрес по Предлогот на законот е завршен. Предлогот на законот во целина го ставам на гласање. Ве повикувам да гласаме. Вкупно гласаа 68 пратеници. Од нив за предлогот гласаа сите 68 пратеници, против нема, воздржани нема. Констатирам дека Собранието го донесе Законот за дополнување на Законот за реализација на инфраструктурни проекти за изградба на патна делница Миладиновци – Штип и патна делница Кичево – Охрид. Минуваме на точка 7 – Предлог за именување на член на Регулаторната комисија за енергетика и водни услуги и услуги на управување со комунален отпад на Република Македонија. Предлогот за именување ви е доставен. Отворам претрес по предлогот Елена Маркова Велинова да биде именувана за член на Регулаторната комисија за енергетика и водни услуги и услуги на управување со комунален отпад. Ги повикувам предлагачот и пратениците кои сакаат да говорат по предлогот, да се пријават за збор. Бидејќи нема пријавени за збор, предлогот Елена Маркова Велинова да биде именувана за член на Регулаторната комисија за енергетика и водни услуги и услуги на управување со комунален отпад, го ставам на гласање. Ве повикувам да гласаме. Вкупно гласаа 84 пратеници. Од нив за предлогот гласаа 70 пратеници, против гласаа 14 пратеници, воздржани нема. Констатирам дека Елена Маркова Велинова е именувана за член на Регулаторната комисија за енергетика и водни услуги и услуги на управување со комунален отпад. Бидејќи Дневниот ред е исцрпен, констатирам дека е завршена Тринаесеттата седница на Македонското Собрание. Благодарам.", "source_page": 59, "end_page": 60}
